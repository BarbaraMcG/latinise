Omnis scriptura diuina more orationis rhetoricae aut docere intendit aut mouere ; docet quippe dum quae fieri uel uitari oportet insinuat , mouet autem dum sacris admonitionibus suis uoluntatem nostram uel dissuadendo retrahit a malis uel persuadendo applicat bonis , ut iam uidelicet implere uelimus quae implenda esse didicimus , uel uitare contraria . 
Iuxta hanc itaque rationem tam Veteris quam Noui Testamenti tripertita est doctrina . 
In Veteri nempe Testamento lex , quae in quinque libris Moysi continetur , praecepta Domini primum docet . 
Deinde prophetiae uel historiae cum caeteris scripturis , ad ea quae iam praecepta erant , opere complenda adhortantur et affectus hominum ad obediendum praeceptis commouent . 
Cum enim prophetae uel sancti patres populum sentirent praeceptis minus obedire diuinis , admonitiones adhibebant , ut per promissiones uel comminationes eos ad obedientiam traherent . 
Exempla quoque ex historiis necessarium erat adiungi in quibus tam remuneratio obedientium quam poena transgressorum ante oculos ponerentur . 
Hi autem sunt ueteres illi panni qui ad extrahendum Ieremiam de lacu funibus circumligati sunt , exempla uidelicet antiquorum patrum , quae sacris admonitionibus adhiberentur ad extrahendum peccatorem de profundo uitiorum . 
Similiter et Noui tripertita est disciplina Testamenti , ubi quidem Euangelium pro lege est quae uerae iustitiae ac perfectae formam docet , deinde epistolae cum Apocalypsi loco prophetarum ponuntur quae ad obediendum Euangelio cohortantur . 
Actus uero apostolorum et pleraeque narrationes euangelicae sacras historias continent . 
Ex his itaque quod cum sit intentio Euangelii docere , hanc intentionem epistolae uel Actus apostolorum tenent ut ad obediendum Euangelio nos moueant uel in his quae Euangelium docet nos confirment . 
Nemo itaque post Euangelium quod perfectae est doctrinae , quasi superflue scribi epistolas calumnietur , cum has ad admonitionem potius quam ad doctrinam scriptas esse meminerimus , quamuis nonnulla in eis salubria documenta siue consilia contineantur quae Euangelium non habet . 
Unde [ Paulus ] ad Corinthios scribens ait : Nam caeteris ego dico , non Dominus : Si quis frater uxorem habet infidelem , etc . 
necnon et circumcisionem uel caeteras legis carnales obseruantias cessare iam debere docet quod nondum in Euangelio reuelatum erat . 
Qui etiam ad Timotheum scribens , multa de episcopali uel sacerdotali seu leuitica dignitate docet quae Euangelium non expresserat . 
Perfectam tamen Euangelii dicimus doctrinam traditam esse quantum ad uerae iustitiae formam et ad animarum salutem sufficiebat , non ad ecclesiae decorem uel ipsius salutis amplificationem . 
Sunt quippe de bonis ciuitatis quaedam ad incolumitatem eius pertinentia , quaedam ad amplificationem , sicut et in fine II libri Rhetoricae Tullius meminit . 
Quae uero ad incolumitatem pertinent ea sunt sine quibus incolumis ac salua consistere ciuitas non potest , ut agger , siluae et caetera huiusmodi quae ualde ciuitati sunt necessaria . 
Alia uero non sunt ita necessaria sed magis egregia , cum uidelicet , ultra quam necesse est , quaedam obtinet quae eam caeteris ciuitatibus digniorem efficiunt aut tutiorem reddunt , sicut aedificia pulchra , thesaurorum copia , dominatio multa et similia . 
Sufficere autem saluti fortasse poterant ea quae Euangelium de fide et spe et caritate seu sacramentis tradiderat , etiamsi apostolica non adderentur instituta neque aliquae sanctorum patrum disciplinae uel dispensationes , ut sunt canones uel decreta , regulae monachorum et plurima sanctorum scripta , sacris admonitionibus plena . 
Neque enim aliqua , his praetermissis , imputanda esset transgressio si nulla de eis fieret praeceptio . 
Voluit tamen Dominus et ab apostolis et sanctis patribus quaedam superaddi praecepta uel dispensationes quibus adornetur uel amplificetur ecclesia , id est ciuitas sua , uel ipsa ciuium suorum tutius muniatur incolumitas , sicut in singulis promptum est assignare . 
Unde Dominus nonnulla disciplinis suis uel posteris praecipienda uel disponenda reseruauit , ut quibus in miraculis quoque maiora facere quam sibi ipsi permisit , nonnullam etiam eis praeceptorum auctoritatem reseruaret , quibus eos amplius exaltaret et ecclesiae suae tanto eos efficeret gratos quanto eos ipsa sibi magis esse cognosceret necessarios . 
Cum itaque , ut dictum est , euangeliorum intentio sit ea quae sunt saluti necessaria nos docere , hanc intentionem epistolae tenent ut ad obediendum euangelicae doctrinae nos moueant uel nonnulla etiam ad amplificandam uel tutius muniendam salutem tradant . 
Et haec quidem est omnium epistolarum generalis intentio . 
In singulis uero proprias intentiones requiri conuenit seu materias aut tractandi modos , sicut in hac ipsa epistola , cuius quidem intentio est Romanos ex Iudaeis et gentibus conuersos , superba contentione se alterutrum praeponentes ad ueram humilitatem et fraternam concordiam reuocare . 
Id uero duobus modis efficit , tam diuinae scilicet gratiae dona amplificando quam operum nostrorum merita extenuando , ut iam nemo de operibus gloriari in se praesumat sed totum diuinae tribuat gratiae quidquid ualet , a qua quidem recognoscat se accepisse quidquid boni habet . 
In his itaque duobus , tam operibus scilicet nostris quam diuina gratia , totius materiae summa consistit . 
Modus uero tractandi in attenuatione est nostrorum operum , sicut dictum est , et exaggeratione gratiae , ut iam nemo de operibus gloriari praesumat sed qui gloriatur in Domino glorietur . 
Gloriabantur autem gentiles quod tam cito Euangelio acquieuerunt , sicut scriptum est : Populus quem non cognoui seruiuit mihi , in auditu obediuit mihi et minime antea deliquissent in his quae egerant , qui nulla adhuc lege Deum cognouerant ; ludaei uero de corporalibus legis obseruantiis maxime intumescebant . 
Ad conterendam itaque utrorumque superbiam alternis inuectionibus , modo hos , modo illos , et nonnumquam utrosque aggreditur , ut et gentes inexcusabiles in suis fuisse peccatis ostendat , quae , si legem scriptam non acceperant , naturalem habebant qua et Deum cognoscere et mala a bonis possent discernere ; et Iudaeos non ex operibus legis iustificari ut aestimant posse ; sed utrosque sola Dei uocantis gratia misericordiam , qua iustificentur , assecutos . 
Quaeritur autem de Romanis istis quibus haec epistola dirigitur , quorum praedicatione antea conuersi fuerant . 
Ecclesiastica quidem historia et Hieronymus siue Gregorius Turonensis per Petrum apostolum eos iam conuersos fuisse tradunt ; Haymo uero e contra sentit , dicens eos non a Petro primum de fide fuisse instructos uel ab aliquibus duodecim apostolorum , sed ab aliis quibusdam Iudaeis fidelibus a Ierosolymis Romam uenientibus . 
Ait autem Ecclesiastica historia libro II capitulo XIV : Claudii temporibus , clementia diuinae prouidentiae Petrum ad urbem Romam deducit . 
Iste adueniens primus in urbe Roma euangelii sui clauibus ianuam regni caelestis aperuit . 
Igitur cum Romanae urbi clarum uerbi Dei lumen fuisset exortum . 
Simonis tenebrae cum suo auctore restinctae sunt . 
Hieronymus quoque super hanc epistolam , ubi scriptum est : ; Ut aliquid impertiar uobis gratiae spiritalis ; ait sic : Romanos praedicatione Petri fidem tenentes confirmare se uelle Paulus dicit , non quominus accepissent a Petro , sed ut duobus apostolis attestantibus atque doctoribus , eorum corroboraretur fides . 
Gregorius etiam Turonensis . 
Historiarum libro I , capitulo XXV ita meminit : Petrus apostolus sub imperatore Claudio Romam aggreditur ibique praedicans in multis uirtutibus manifestissime Christum esse Dei Filium comprobauit . 
Ab illis diebus enim Christiani apud ciuitatem Romanam esse ceperunt . 
At uero Haymo in prooemio Expositionis praesentis epistolae ita loquitur : A Corintho scripsit Apostolus Romanis hanc epistolam ; quos non ipse Petrus , non quilibet duodecim discipulorum primum instruxit , sed quidam Iudaeorum credentium qui ab Ierosolymis uenientes ubi princeps orbis residebat cui erant ipsi subiecti , fidem quam apud Ierosolymam didicerant Romanis euangelizauerunt . 
Notandum uero quia , si diligenter attendamus quae dicta sunt , nulla superiorum doctorum et Haymonis est contrarietas . 
Si enim integre supra memoratum capitulum Ecclesiasticae historiae percurramus , inueniemus Petrum primum ex omnibus apostolis , non ex omnibus doctoribus . 
Romanis praedicasse . 
Hieronymus quoque cum dicit Romanos a Petro per praedicationem eius fidem accepisse siue tenere , nihil obest , cum per discipulos Petri a Ierosolyma uenientes , non per ipsum Petrum id fieri potuerit . 
Haymo uero negat per ipsam Petri personam id factum esse ; unde , et cum Petrus ab eo nominatur , additur ' ipse ' . 
Praeterea , non dicit Haymo quod eos Petrus non instruxit , sed quod ' non primum , id fecerit . 
Quod uero ait praedictus Gregorius Petrum Romae praedicasse sub Claudio , non addidit ' primum , eum praedicasse sed multis miraculorum uirtutibus manifeste Christum esse Dei Filium comprobasse . 
Quod autem addidit ex tunc Christianos esse Romae cepisse , potest intelligi eos tunc per Petrum manifestos fuisse qui prius occulti esse potuerunt . 
Haec autem epistola , quamuis primum scripta fuisse non credatur , prima tamen a sanctis patribus ordinata est quia contra primum uitium et caeterorum radicem , quod est superbia , dirigitur , sicut scriptum est : Initium omnis peccati superbia uel etiam quia ad primae sedis ecclesiam destinatur . 
De hoc autem ita Haymo meminit : Epistola autem ista non illum ordinem tenet in corpore epistolarum quo est conscripta , sed causa dignitatis Romanorum qui tunc temporis gentibus imperabant , primatum obtinuit . 
Hoc autem factum est non ab Apostolo sed potius ab illo qui omnes eius epistolas sub uno corpore curauit colligere . 
Item , idem : Interpretantur autem Romani ; sublimes ; siue ; tonantes ; quia illo tempore , quo Apostolus hanc epistolam eis misit , cunctis gentibus principabantur et intonabant praecepta . 
Creditur autem Apostolus praesentem epistolam Romam misisse a Corintho per Phoeben , ministram ecclesiae Cenchris qui est locus uicinus Corintho , immo portus ipsius Corinthi sicut Origenes super hanc epistolam meminit . 
De qua quidem Phoebe ipse Apostolus in fine epistolae ait sic : Commendo uobis Phoeben sororem nostram etc . 
Quem quidem locum Hieronymus exponens dicit : Hic monstrat Apostolus non accipiendam personam esse uiri et feminae quando Romanis per mulierem , ut fertur , litteras mittit . 
. . etc . 
[ : ] PAULUS , SERVUS CHRISTI IESU , VOCATUS APOSTOLUS SEGREGATUS IN EVANGELIUM DEI , PAULUS . 
More scribentium epistolas , salutationem praemittit qui ad ueram eos salutem adhortatur . 
Quam quidem salutationem , cum quibusdam quae adnectit , quasi loco prooemii praescribit , ut eos uidelicet attentos aut dociles seu benenolos breuiter efficiat . 
Attentos quidem facit tam a persona sua quam a persona Christi eum mittentis , quam ab ipsa re , hoc est euangelica doctrina ad quam obseruandam eos adhortatur ; a persona quidem sua , dum eam commendat tamquam in apostolatum segregatum et ad praedicandum Euangelium a Deo uocatam ; commendat autem et Domini Iesu Christi personam , quem et Filium Dei nominat et eum esse asserit , qui patribus promissus erat tamquam humani generis redemptor et qui ex Spiritu Sancto conceptus sit et mortuorum suscitator magnificus exstiterit . 
Sed nec Euangelii commendationem praeterit , dum ipsum per scripturas sacras prophetarum Dei promissum esse commemorat . 
Docilitas uero in hoc ipso notatur quod per hoc quod sibi dicit iniunctum euangelicae praedicationis officium , de his quae ad Euangelii doctrinam pertinent se scripturum esse insinuat . 
Qui etiam , cum se seruum Christi et se eorum seruum esse confitetur , tam ex humilitate quam ex amore quem illi in Christum habebant necnon et ex his quae subiungit de amore quem habet in eos , quando uidelicet pro conuersione eorum maxime gratias Deo agat et ad eos uenire desideret ut eos amplius instruat aut confirmet , sibi ipsos beneuolos reddit . 
Nunc litteram insistamus . 
Notandum uero quia iuxta Expositionem Rufini in hanc epistolam , quae quidem Expositio translatio Expositionis Origenis creditur , iste Apostolus ante etiam quam conuerteretur binomius erat , ut tam uidelicet Paulus quam Saulus antea uocaretur , sicut scriptum est , inquit , in Actibus apostolorum : Saulus qui et Paulus iuxta Hieronymum uero et Augustinum seu caeteros , ipse sibi Apostolus nomen mutauit a Paulo proconsule quem per miraculum primum conuertit , ut in Actibus apostolorum scriptum est , assumens hoc nomen ut nunc Paulus sicut ante Saulus uocaretur , ut post eius conuersionem sicut nouam uitam uel nouum praedicationis assumpsit officium ita et nonum sortiretur uocabulum , sicut et de apostolo Petro Dominus fecit a quo ipse post conuersionem Petrus est uocatus qui antea Simon uocabatur . 
Unde et Romana ecclesia iam in consuetudinem duxit ut quos in cathedra beati Petri sublimat , nomina eis mutet . 
Saulus autem quasi a Saule antea dictus erat qui de eadem tribu , id est de Beniamin erat , et in persecutione fidelium Saulem imitabatur qui Dauid et suos persequebatur sicut iste Christum atque membra eius . 
Cui ab ipso dictum est : Saule , Saule , quid me persequeris ? 
Teste autem Hieronymo , sicut Iacob translatum in nostram linguam Iacobus dicitur et Ioseph Iosephus , ita et Saul nunc Saulus dicitur tamquam sit trissyllabum nomen , cum tamen per diphtongum proferre ipsum bissyllabum soleamus . 
Videtur etiam quasi diminutiuum esse a Saul Saulus sicut a Iulo Iulius . 
Sicut autem Saul primo humilis , postea superbus factus est , ita hic e contrario , primo superbus et maximus ecclesiae persecutor , nunc Paulus , id est per humilitatem iam modicus siue quietus appellatur , nam iuxta Augustinum . 
Paulus Latine ' modicus ' sonat . 
Unde et dicimus : paululum exspecta , id est modicum . 
Quantum uero humilis ipse fuerit , audi ab ipso : Ego enim sum , inquit , minimus apostolorum , qui non sum dignus uocari apostolus . 
Iuxta Ambrosius uero : Ex Saulo Paulum se dicit , hoc est immutatum , ut quia Saulus ; inquietudo ; seu ; tentatio ; interpretatur , hic cum ad fidem Christi accessit Paulum se dicit , id est quasi iam quietum , cum prius tentationes aemulatione legis Dei seruis inferret . 
Quantum uero iam quietus et patiens exstiterit et ne quem scandalizaret semper studuerit , ipse quoque docet qui , ne quem grauaret , manibus laborabat , non ut caeteri apostoli de Euangelio uictitans . 
Ab Hieronymo autem in Libro Hebraicorum nominum : Paulus ; mirabilis ; sine ; electus ; interpretari dicitur . 
Quem et Dominus ipse uas electionis uocauit et tam uita quam doctrina inter apostolos mirabilem fecit . 
Quem quidem tam uirginem esse quam martyrem constat , ut quae in magrus apostolis Petro et Iohanne diuisa sunt merita , in isto reperiantur coniuncta , et prae caeteris tam praedicationis quam uirtutis gratiam assecutum ; per quem fere uniuersus conuersus est mundus atque ipse quoque apostolorum princeps de perniciosa simulatione necessario correctus , ut in eo quoque mirabiliter illa Veritatis impleretur sententia : Erunt nouissimi primi et primi nouissimi . 
In cuius etiam typo Beniamin , fratrum suorum extremum et a patre uehementer dilectum , fuisse non ambigimus . 
De hoc autem praeclaro Christi siguifero et tuba Domini uehemente , ipse humiliter qui ab eo coirectus fuerat Petrus , in excellentiae elus laudem prorumpens : Sicut et carissimus inquit , frater noster Paulus secundum sibi datam sapientiam scripsit uobis , sicut in omnibus epistolis loquens de his , in quibus sunt quaedam difficiliora intellectu , quae edocti et instabiles deprauant sicut et caeteras scripturas , ad suam ipsorum damnationem . 
Quam quidem difficultatem ex nimia subtilitate rationum procedentem , et professi et ueriti sunt doctores sancti . 
Unde et Ambrosius in Epistola quadam quae sic incipit : Etsi sciam quod nihil difficilius sit quam de Apostoli lectione disserere , cum ipse Origenes longe minor sit in Nouo quam in Veteri Testamento . 
. . etc . 
Augustinus , Retractationum libro I : Epistolae ad Romanos expositionem inchoaueram , sed huius operis si perficeretur plures libri essent futuri quorum unum solum in sola disputatione salutationis absolui , sed deinde cessaui , ipsius magnitudine ac labore deterritus . 
Et beatus Hieronymus Ad Pammachium : Paulum , inquit , apostolum quotienscumque lego , uideor non mihi uerba audire sed tonitrua . 
Idem Ad Paulinum : Paulus nouissimus in ordine , primus in meritis est quia plus omnibus laborauit . 
Idem Ad Eustochium : De uirginibus , inquit Apostolus , praeceptum Domini non habeo . 
Quod et ipse ut esset uirgo , non fuit imperii sed propriae uoluntatis . 
Neque enim audiendi sunt , inquit , qui eum uxorem habuisse confingunt , cum suadens perpetuam castitatem intulerit : ; Volo autem omnibus esse sicut me ipsum ; . 
Quantus autem et apud philosophos habitus sit qui eius uel praedicationem audierunt uel scripta uiderunt , insignis ille tam eloquentia quam moribus Seneca in epistolis quas ad eum dirigit , his uerbis protestatus est : Libello tuo lecto , de plurimis ad quosdam litteris quas ad aliquam ciuitatem seu caput prouinciae direxisti , mira exhortatione uitam mortalem contemnentes , usquequaque refecti sumus . 
Quos sensus non puto ex te dictos sed per te , certe aliquando et ex te et per te . 
Tanta etenim maiestas earum rerum est tantaque generositate clarent ut uix suffecturas putem aetates hominum quibus institui perficique possint . 
Meminit et Hieronymus huius laudis Senecae erga Paulum in libro De illustribus uiris , capitulo XII ita scribens : Lucius Annius Seneca Cordubensis , Photini Stoici discipulus et patruus Lucani poetae , continentissimae uitae fuit , quem non ponerem in catalogo sanctorum , nisi me epistolae illae prouocarent quae leguntur a plurimis Pauli ad Senecam aut Senecae ad Paulum . 
In quibus , cum esset Neronis magister et illius temporis potentissimus , optare se dicit esse eius loci apud suos cuius sit Paulus apud Christianos . 
Quod si et propheticae auctoritatis laudem philosophico adiungas praeconio , inuenies huius Apostoli excellentiam supra caeteros tam apud patriarchas quam prophetas insigne aliquid laudis specialiter adeptam esse . 
Hic quippe , sicut ipse ait , de tribu Beniamin exordium ducens , ille est in typo cuius tam patriarcha Iacob quam prophetarum et regum maximus Dauid exultantes praecinerunt . 
Iacob quidem sic ait : Beniamin lupus rapax mane rapiens praedam , uespere diuidet escas siue iuxta aliam translationem : . . uespere spolia distribuet . 
Dauid uero futurae ecclesiae principes in spiritu praeuidens et quasi hunc caeteris anteponens : Ibi , inquit , Beniamin adolescentulus in mentis excessu . 
Ille quippe Beniamin filius Iacob , qui huius typum gerebat de semine suo futuri , inter fratres ordine extremus , primus apud patrem per gratiam erat a quo ipse in senio susceptus potissimum diligebatur . 
Sic et Paulus inter apostolos ordine uocationis et conuersionis ultimus , meritis , ut dictum est , apud Deum primus . 
Beniamin quoque nascens matrem parientem peremit quae prae dolore partus moriens . 
Benonim eum , id est filium doloris , appellauit ; pater uero nomine commutato eum Beniamin , id est filium dexterae , nominauit . 
Paulus quippe in Christo iam renascens matrem suam Iudaeam , quae eum in doctrina legis genuerat et educauerat , quasi peremisse dicitur , cum ipse praecipue carnalium obseruationum praecepta , in quibus ipsi uiuebant , euanuerit et totam eorum gloriam ad nihilum redegerit quasi de utero matris exiens et a scholis synagogae per conuersionem recedens , iuxta quod ipsemet ait : Qui me segregauit ex utero matris meae et uiuificauit per gratiam suam . 
Unde et bene mater eum Benonim , id est filium doloris sui , uocauit , quia quo plus errorem eius Paulus infestauit , amplius eam dolere fecit , et quo prae sapientiae suae excellentia gratior ei exstiterat , amplius eam contristauit amissus . 
autem pater nomen commutare uoluit , ut potius eum plium dexterae , id est prosperitatis seu fortitudinis appellaret quam doloris , quia hic , ut diximus , interitus synagogae , qui per Paulum factus est , in prosperitatem potius fidelium et communem ecclesiae exsultationem quam in dolorem reputandus est . 
Qui etiam quanta fortitudine animi uiguit , innumerae in eum persecutiones indicant . 
Quod uero dicitur mane rapere praedam et uespere escas dinidere , significat eum primitus persecutorem ecclesiae fuisse et postea spiritalis uerbi refectionem doctrina suae praedicationis administrasse . 
Quod uero iuxta aliam translationem dicitur distribuere spolia , significat eum , posteaquam conuersus est , multas animas diabolo eripuisse et quasi spolia fugato hoste hos retinuisse quos postea per ecclesiastica officia uel quaecumque fidelium ministeria ordinauit . 
Hieronymus uero in prologo Libri Hebraicarum quaestionum in Genesim assent secundum Hebraeos quod altare in quo immolabantur hostiae et uictimarum sanguis ad basem illius fundebatur , in parte tribus Beniamin erat . 
Quo quidem conuenienter iste Christiani sanguinis effusor intelligitur de quo scriptum est : Spirans minarum et caedis in discipulos Domini . 
. . etc . 
ut Christi membra tamquam lupus oues laniaret in terris . 
Iste est Beniamin adolescentulus quasi inter apostolos tempore extremus , mente ac ratione caeteris praecellens , utpote qui raptus est ad tertium caelum et audinit arcana uerba quae non licet homini loqui . 
A quo etiam ipse primus apostolorum a perniciosa simulatione correctus est et uniuersa ecclesia spiritaliter instructa , ut , inter uniuersa sanctorum scripta , eius epistolae priuilegium tam utilitate quam subtilitate merito adeptae sunt . 
Quarum nunc istam quae ad Romanos dirigitur exponendam suscepimus , quae omnium eruditissimorum iudicio tam litterae difficultate quam rationum subtilitate implicita est . 
SERVUS . 
Cum dicat apostolis Dominus : Iam non dicam uos seruos sed amicos quare nunc Apostolus se seruum appellat ? 
At uero ut praemittamus distinguere , duo [ sunt ] genera seruorum , id est subiectorum , quorum uidelicet alios timor poenae subiectos tenet , de qualibus dicitur quia seruus non manet in domo in aeternum et iterum illud : Cum feceritis omnia quaecumque praecepta fuerint uobis , dicite : Serui inutiles sumus alios amor obedientes facit quibus dicitur : Euge , serue bone et fidelis . 
. . etc . 
Facile est praedictae quaestioni etiam hoc modo respondere quod alio modo dicitur sernus simpliciter , alio modo seruus dilectus CHRISTI sine seruus bonus . 
Ibi enim quasi coactio quaedam ex seruili timore , non uoluntaria subiectio monstratur , hic per amorem filialis obedientia designatur . 
Nec fortasse necesse est ex nomine ' serui ' simpliciter prolato coactam semper et non uoluntariam subiectionem signari , nisi forte per adiunctum aliquod amicalis subiectio remoueatur ueluti cum dicitur : Iam non dicam uos seruos sed amicos . 
Cum enim subditur sed amicos , quasi aduersando ad illud quod dictum est seruos , intelliguntur in praemisso serui illi qui tantum sunt serui , non etiam amici . 
Alioquin modo generaliter serui dicuntur omnes illi , tam boni uel mali , quibus talenta sua dominus commisit . 
Serui itaque generaliter dicuntur , siue eos qui praesunt diligant , siue non , dummodo eis ita subiecti sint ut in eorum penitus potestate tam res eorum quam ipsi permaneant , ut nec se ipsos nec a ] iquid hi qui serui dicuntur possideant proprium . 
Hoc itaque modo se hoc loco Apostolus seruum Christi nominat ; cui se ita penitus subiecerat , ut nihil suo relinqueret arbitrio sed totum Christi se subderet uoluntati , dicens illud ei per omnia : Fiat uoluntas tua . 
Quis enim culpet dum Dominus per gratiam nolit iam apostolos appellare seruos , ipsi tamen per humilitatem se seruos profiteantur ? 
Non enim ait ; iam non dicetis uos seruos sed amicos ; sed Iam non dicam uos seruos sed amicos . 
autem Apostolus , cum ad obediendum alios inuitet , se primitus obedientem profitetur , ut non solum uerbo , uerum etiam magis exemplo auditores commoueat , sectatus quidem eum de quo scriptum est : Quae cepit Iesus facere et docere prius uidelicet facere et postea docere . 
Cum praemiserit nomen Christi - - quod est commune omnium tam in regem quam in sacerdotem inunctorum , secundum quod scriptum est : Nolite tangere christos meos - - subiecit proprium nomen eius quod est Iesus , ut hunc uidelicet Christum a caeteris tam singularitate personae quam dignitate distingueret . 
Solus quippe proprie Iesus dicitur qui solus uere et in perpetuum saluare potest . 
Cum itaque dicitur Christus , id est unctus , quoniam tam reges quam sacerdotes inungebantur , ostendit eum a Deo tam in regem quam in sacerdotem nobis esse constitutum , per quae duo nos saluet , quod sonat ' Iesus ' . 
Sacerdos quippe nobis exstitit , se ipsum pro nobis in ara crucis immolando ; rex uero pro fortitudine et potentia dictus est qua potest sibi subicere omnia et tamquam fortior fortem alligare diabolum , utpote ille cui Pater omnia dedit in manu . 
VOCATUS APOSTOLUS , hoc est uocatus a Deo et electus in apostolum , non a se ipso ueniens ad praedicandum . 
Alioquin fur esset et latro iuxta illud Veritatis : Omnes quotquot uenerunt fures sunt et latrones . 
Venerunt , inquit Hieronymus , qui non missi sunt . 
Unde et bene apostolus ' missus ' siue ' legatus ' interpretatur . 
Attende etiam humilitatis suae commendationem cum dixerit VOCATUS potius quam electus . 
Vocatio quippe clamor uocis est ad longe positos ut accedant uel audiant . 
Tanto autem iste remotior erat a Deo quanto immanior erat ecclesiae persecutor . 
Diligenter itaque ait , non electus uel assumptus , sed VOCATUS quasi a longe a Domino tractus ad Euangelium ipsius praedicandum . 
SEGREGATUS IN EVANGELIUM DEI seorsum et per se , non cum aliis apostolis electus non a Christo adhuc in terra consistenti mortali , sed iam in caelestibus ad dexteram Patris constituto et tam per resurrectionem quam ascensionem glorificato . 
Unde et ad Galatas scribens , ut suam commendaret electionem aduersus eos qui calumniabantur eum caeteris apostolis non esse connumerandum , quod non fuerit a Domino Iesu Christo in terra cum caeteris electus , ait : Paulus apostolus non ab hominibus neque per hominem , sed per Iesum Christum et Deum Patrem qui suscitauit eum a mortuis ac si diceret : Paulus apostolus , non per hominem , id est mortalem , sed per Iesum iam resurrectione glorificatum et nihil iam mortalis naturae uel corruptibilis habentem . 
Dicitur etiam segregatus in praedicatione Euangelii , dum , caeteris adhuc apostolis circa praedicationem et resurrectionem Iudaeorum occupatis , iste specialiter ad gentes tamquam eorum proprius apostolus destinatus est . 
Unde et doctor gentium specialiter ipse dictus est . 
Hinc est illud in Actibus apostolorum dicente Spiritu Sancto : Segregate mihi Barnabam et Paulum in opus ministerii quo assumpsi eos . 
Euangelium ' bona annuntiatio ' dicitur , eo uidelicet quod euangelica praedicatio annuntiet completum quod antea erat promissum . 
[ : ] QUOD ANTE PROMISERAT PER PROPHETAS SUOS IN SCRIPTURIS SANCTIS QUOD ANTE PROMISERAT . 
Commendatio est Euangelii quod olim a Deo nobis promissum dicit . 
PER PROPHETAS SUOS . 
; Nemo enim rem uilem ; ut ait Ambrosius , ; magnis praeconibus nuntiat ; . 
Per Ieremiam Dominus dicit : Ecce dies ueniunt et consummabo testamentum nouum . 
. . etc . 
Suos dicit prophetas , ad differentiam falsorum siue reproborum , sicut Balaam , uel qui per spiritum malignum nonnumquam futura praedicunt . 
Propheta quippe est qui futura praedicendo reuelat . 
Unde et propheta quasi a ; prophetando ; id est praedicendo dicitur . 
IN SCRIPTURIS , ut non solum uerbis hoc prophetae annuntiarent , uerum scriptis firmarent . 
SANCTIS , hoc est ad sanctitatis doctrinam et religionis formam conscriptis et Spiritu Sancto dictante compositis . 
[ : ] DE FILIO SUO , QUI FACTUS EST EX SEMINE DAVID SECUNDUM CARNEM , DE FILIO SUO , id est proprio et substantiali , non adoptiuo , QUI FACTUS EST EI EX SEMINE DAVID SECUNDUM CARNEM , id est humanam naturam , qui secundum diuinam solummodo est genitus ei , scilicet Deo Patri , id est ad honorem ipsius qui semper in Filio glorificatus est et honoratus , cum ipse dicat Filius se propriam gloriam non quaerere sed eius qui misit eum . 
EX SEMINE DAUID , hoc est ex Maria quae fuit ex stirpe Dauid , cum tam Abraham quam Dauid promissio de Christo facta sit , ut uidelicet de eorum semine per matrem suam nasceretur , hic tamen solum commemorat Dauid qui grauiter nonnumquam deliquit , non Abraham qui maxime iustus apparuit , ut uidelicet diuinae gratiae , non meritis hominum , totum huius incarnationis tribuatur mysterium . 
Sufficit etiam nominare Dauid , tacito Abraham , cum per Dauid qui de genere Abrahae est , Christum de genere Abrahae esse doceat . 
[ : ] QUI PRAEDESTINATUS EST FILIUS DEI IN VIRTUTE SECUNDUM SPIRITUM SANCTIFICATIONIS EX RESURRECTIONE MORTUORUM , IESU CHRISTI DOMINI NOSTRI ; QUI PRAEDESTINATUS EST , secundum carnem scilicet , hoc est diuina gratia praeparatus pro qua et matri eius dictum est : Aue , gratia plena . 
' Praedestinatio ' quippe dicitur dininae gratiae praeparatio . 
Praedestinatus , inquam , FILIUS DEI IN VIRTUTE , hoc est ut esset uirtus et fortitudo omnium per fidem ei cohaerentium . 
SECUNDUM SPIRITUM SANCTIFICATIONIS . 
Ad duo praemissa duo alia subnectit , quasi singula singulis reddens . 
Ad illud quidem quod primo dixit : ; Qui factus est ei ex semine Dauid secundum carnem ; , istud subiungit : SECUNDUM SPIRITUM SANCTIFICATIONIS , hoc est per operationem diuinae gratiae quae Spiritus Sanctus dicitur , mundantem prius et sanctificantem a peccato matrem eius , ut de semine peccatoris Dauid sacrosanctam carnem assumeret ; ad illud uero aliud quod secundo praemiserat : Qui praedestinatus est Filius Dei in uirtute , istud adnectit : EX RESURRECTIONE MORTUORUM IESU CHRISTI , ac si diceret : ex tunc factum est ut esset uirtus seu fortitudo omnium per fidem ei cohaerentium , ex quo eius resurrectio completa est , testificata per resurrectionem mortuorum eodem die factam , de quibus scriptum est quia uenerunt in sanctam ciuitatem et apparuerunt multis . 
Tunc enim omnis infidelitatis dubitatio abscessit quae de passione discipulis quoque acciderat , quorum quidam iam desperati dicebant : Nos autem sperabamus quod ipse esset redempturus Israel . 
Mortuos Iesu Christi dicit , id est ad honorem ipsius ; qui ad hoc mortui fuerant , ut eum resurrectionis suae testimonio glorificarent . 
Possumus et resurrectionem spiritualem animae a uitiis accipere de qua Simeon ait quia positus est hic in ruinam et resurrectionem multorum . 
Solus quippe est Christus qui a morte animae liberare potest , agnus scilicet Dei qui tollit peccata mundi . 
Notandum quod , ut ait beatus Augustinus in Enchiridion , cum dicatur Christus natus ex Spiritu Sancto et Maria , non tamen ideo filius Spiritus Sancti dicitur sicut Mariae , cum uidelicet non sit natus aut conceptus ex substantia Spiritus Sancti sicut ex substantia Mariae , sed potius per operationem Spiritus Sancti , id est diuinae gratiae excellens eius conceptio siue natiuitas facta est , et ideo ex illo quoque natus , hoc est conceptus per illum dicitur . 
Non enim omne quod ex aliquo nascitur ' filius ' eius dicitur , ut capilli ex capite uel pediculi ex nobis nascentes . 
Ex aqua quoque et Spiritu denuo renascentes , nequaquam filii aquae dicimur . 
Solent et filii dici eorum a quibus non nascuntur , ut filii adoptiui , filii diaboli , filii gehennae uel filii per doctrinam . 
Si quis tamen Christum secundum hominem Filium Dei aut Spiritus Sancti dicat , eo quidem modo quo caeteros fideles per filialem ei timorem subiectos , non absurdum arbitror . 
Non tamen ideo plures habet patres , propter Deum scilicet Patrem et Spiritum Sanctum , cum praesertim nec caeteri electi plures patres ideo habeant propter personarum diuersitatem . 
Neque enim ibi plures patres dicendum est sicut nec plures deos aut dominos , cum nulla sit ibi rerum diuersitas aut numeri differentia . 
Si uero quaeratur utrum homo ille in Christo , a Verbo assumptus , sit adoptiuns Dei Filius sicut caeteri electi , cum hoc quoque bonum per gratiam habeat - - non puto concedendum . 
Qui enim adoptantur et sic filii efficiuntur , utique prius erant non eo modo filii quo facti sunt . 
At uero homo ille a Verbo assumptus , omnino sine peccato et natus et conceptus , statim ex quo exstitit , Filius Dei per gratiam fuit . 
Nos uero alii , qui cum peccato nascimur et filii irae dicimur , renati in baptismo per adoptionem esse incipimus quod prius non eramus . 
Ille itaque , licet per gratiam secundum humanitatem Filius dicatur , non tamen per adoptionem hoc accepit qui hoc ex quo fuit habuit . 
Unde Hilarius , De Trinitate , libro XII : Et non qui filii Dei , sed per facturam Filii ; fuimus enim aliquando filii iracundiae sed filii Dei per adoptionem effecti , et dici id meremur potius quam nascimur . 
Et quia omne quod fit antequam fiat non fuit , nos cum filii non fuissemus , ad id quos sumus efficimur . 
Ante enim filii non eramus sed postguam meruimus hoc sumus Sumus autem non nati sed facti , neque generati sed acquisiti . 
Acquisiuit enim sibi Deus populum et per hoc genuit . 
Genuisse autem Dominum filios numquam cum propnetatis significatione cognoscimus . 
[ : ] PER QUEM ACCEPIMUS GRATIAM , ET APOSTOLATUM AD OBOEDIENDUM FIDEI IN OMNIBUS GENTIBUS PRO NOMINE EIUS , PER QUEM ACCEPIMUS GRATIAM ET APOSTOLATUM . 
Commendata Christi persona , adnectit commendationem suae siue officii sui , cum se a tanto auctore mitti ad praedicandum perhibet , ut saltem ex auctoritate mittentis suscipi eius praedicatio debeat . 
Gratiam et apostolatum , hoc est praedicandi officium gratis , non ex meritis suis , ei collatum , uel primo gratiam in conuersione ipsius et remissione peccatorum seu collatione uirtutum uel miraculorum aut quorumlibet donorum , et postea apostolatum dum ad praedicandum missus est . 
Possent Romani Apostolo dicere : etsi ad apostolatum uocatus es , non tamen super gentes , uel si super gentes aliquas , non tamen super nos . 
Ideo subdit IN OMNIBUS GENTIBUS , hoc est ut omnibus ubique praedicem gentilium nationibus . 
Gentes siue nationes dicuntur quasi tales quales ' genitae , uel ; natae ; hoc est sine discipline legis quasi pecudes uinentes . 
Pagani autem a ' pago ' dicti sunt , id est nulla seu quacumque mansione extra ciuitatem , ut sint pagan ' quasi ' rustici ' et non urbani , qui nondum legibus cinitatis ad recte aut honeste uiuendum instructi sunt . 
Est quippe ciuitas conuentus hominum , aequo iure uiuendum . 
Qui ergo a ciuitate Dei penitus alieni erant , nullis adhuc diuinis legibus instructi , merito pagani sunt appellati ; qui nunc se Saracenos magis quam Agarenos uocari uolunt , quasi a Sara libera magis quam ab Agar ancilla nuncupari se gloriantes . 
AD OBEDIENDUM FIDEI , hoc est ad ea opere implenda quae ante crediderint implenda . 
Primo quippe sciri oportet quae facienda sunt quam opere compleantur . 
PRO NOMINE EIUS , id est Dei sine Christi , ut uidelicet ipse cognoscatur et sic ametur , secundum quod ipse Christus de se et Patre loquitur : Ut cognoscant te solum et quem misisti Iesum Christum . 
Quaelibet res nomine suo significari et cognosci habet , ideoque ' nomen ' hic pro notitia ponitur . 
Cognosci autem uere tantum bonum non potest nisi et statim diligatur . 
[ : ] IN QUIBUS ESTIS ET VOS VOCATI IESU CHRISTI ; IN QUIBUS ESTIS ET VOS , id est in quarum gentium uocatione et uos Romani iam estis , VOCATI IESU CHRISTI , hoc est ex glorioso eius nomine Christiani appellati . 
[ : ] OMNIBUS QUI SUNT ROMAE , DILECTIS DEI , VOCATIS SANCTIS . 
GRATIA VOBIS ET PAX A DEO PATRE NOSTRO ET DOMINO IESU CHRISTO . 
OMNIBUS QUI SUNT ROMAE . 
Hucusque littera tota praemissa huius salutationis suspensina est , quasi dicitur , repetitis omnibus praemissis : Paulus seruus . 
. . etc mandat , subaudis hoc , OMNIBUS QUI SUNT ROMAE , DILECTIS DEI , VOCATIS SANCTIS , hoc , inquam , mandat : GRATIA sit VOBIS ET PAX etc . 
DILECTIS DEI , ac si diceret : non dico simpliciter omnibus qui sunt Romae , tam fidelibus scilicet quam infidelibus , tam electis quam reprobis , sed his tantum qui per conuersionem suam iam amicitiam cum Deo inierunt , subiecti iam ei more Christianorum , id est ex amore potius quam timore . 
Quibus quidem dictum illud conuenit : Iam non dicam uos seruos et iterum : Vos autem dixi amicos . 
Vel DILECTIS DEI , id est a Deo qui eos prior dilexit , ut praeueniente gratia eius , non meritis eorum ipsos eligeret . 
VOCATIS SANCTIS , hoc est uocatis per inspirationem internam seu praedicationis gratia ad hoc ut sancti sins . 
Cum dicit eos uocatos a Deo esse potius quam eos Deum inuocasse , gratiam Dei exaggerat quae nonnumquam inuitis uel non petentibus beneficia praestat . 
Sed cum haec salutatio ad omnes illos pertineat ad quos epistola dirigitur , quomodo dicit DILECTIS DEI uel VOCATIS SANCTIS , cum maxime ad eos uel propter eos corrigendos epistola sit directa , qui superba contentione , ut dictum est , se ad alterutrum praeponere uolebant ? 
Quippe qui superbe agunt , quomodo dilecti Dei dicuntur ? 
Numquid propter eorum beneuolentiam captandam mentiri aut falsum scribere aliquid Apostolum oportuerit ? 
Sed profecto ad omnes quidem haec salutatio pertinet , licet non omnes adhuc sint dilecti Dei , ut cum uidelicet eos tantum salutet qui sunt dilecti Dei , eos tantum salutatione dignos iudicet , alios ad imitationem ipsorum inuitet , ut et ipsi scilicet dilecti Dei esse nitantur . 
Conuenienter etiam , etsi nonnulli ibi essent Dei dilecti , dicere eos dilectos Dei potuit , iuxta eorum opinionem quidem qui hoc de se profitebantur , sicut etiam nonnulli ironice quando , que loquuntur . 
Non enim mendacium , beato attestante Augustino , dicitur nisi ' falsa significatio cum uoluntate decipiendi ' . 
Hic uero Apostolus non decipere sed admonere intendit . 
GRATIA VOBIS ET PAX . 
Gratiam dicit donum gratuitum , id est non ex meritis praecedentibus collatum . 
GRATIA ET PAX , id est donum pacis qua ipsi , qui contendunt superbe , inuicem et cum ipso Deo reconcilientur . 
Qui enim proximum quem uidet non diligit , Deum quem non uidet quomodo potest diligere ? 
A DEO PATRE NOSTRO ET DOMINO IESU CHRISTO . 
Donum Dei , quod gratiam dicit , Spiritus Sanctus dicitur . 
Unde et cum septiformem Spiritum dicimus , uel septem spiritus Dei nominamus , septem diuinae gratiae dona demonstramus . 
Recte ergo donum Dei , quod Spiritus Sanctus dicitur , a Patre et Filio simul dari postulat a quibus simul procedere Spiritus ipse habet . 
Sic construe : A DEO PATRE ET DOMINO IESU CHRISTO , Deo Patre nostro dico , tam Domini scilicet Iesu Christi Patre quam nostri . 
Hinc et ipse Filius Deum Patrem tam suum quam nostrum appellat dicens : Ascendo ad Patrem meum et Patrem uestrum illius quidem per naturam , nostri uero per adoptionem ; ex quo maxime gratiam Dei erga nos commendat , per quam fratres efficimur et cohaeredes Domini Iesu Christi . 
Filii quidem dicimur si per amorem ei magis quam per timorem subiicimur . 
Dominum Iesum dicit , quia ei assidua et perpetua debetur obedientia sicut domino a seruis , ioxta quod superius et se seruum dixit . 
[ : ] PRIMUM QUIDEM GRATIAS AGO DEO MEO PER IESUM CHRISTUM PRO OMNIBUS VOBIS ; QUIA FIDES VESTRA ADNUNTIATUR IN UNIVERSO MUNDO . 
PRIMUM QUIDEM . 
Ne praemissa epistolae salutatio magis ex occasione et consuetudine scribendi epistolae quam ex affectu caritatis prolata uideretur , quanta eos caritate amplectatur adnectit dicens se primum , id est maxime pro conuersione et fide Romanorum Deo gratias agere , cum pro omnibus tamen conuersis id faciendum sit . 
Oportebat etiam gratiam , quam in eos Apostolus habebat , prius eum ostendere , ut cum eos grauiter postmodum reprehenderet , ex amore id factum intelligerent et libentius eius correctionem uel admonitionem susciperent . 
Quasi ergo blandiendo , more sollertis oratoris , prius eos allicit ut ad audiendum attentiores ac beneuolos eos magis reddat . 
[ GRATIAS AGO ] . 
Gratias alicui agere est pro beneficio ab eo gratis collato eum laudare , benedicere , glorificare . 
DEO MEO PER IESUM CHRISTUM , hoc est [ ei ] qui mihi propitius factus est sicut et caeteris peccatoribus per Filium suum redemptorem ac mediatorem nostrum ; uel GRATIAS AGO PER IESUM CHRISTUM quia id factum esse de conuersione Romanorum per Christum recognosco , non per nostram uirtutem sine caeterorum hominum . 
Qui etiam in laudem Dei me idoneum ex me esse non recognosco sed ex gratia Filii eius cui deseruio . 
De hoc , inquam , GRATIAS AGO . 
QUIA FIDES VESTRA ANNUNTIATUR , hoc est diuulgatur ad laudem Dei et ad exemplum conuersionis aliorum IN toto MUNDO , id est ubique terrarum uel in maxima parte earum . 
Quo enim magis notus erat Romanus populus quasi caput totius mundi , magis ubique innotescebant quae apud Romanos fiebant , et quo superiores erant , magis exemplo sui caeteros ad conuersionem inuitabant . 
Unde Quintilianus de caeco : Quo , inquit , ad altiorem quisque honoris gradum extenditur , magis in exemplum spectantibus patet . 
Item : Haec conditio superiorum est , ut quidquid faciunt praecipere uideantur . 
[ : ] TESTIS ENIM MIHI EST DEUS , CUI SERVIO IN SPIRITU MEO IN EVANGELIO FILII EIUS , QUOD SINE INTERMISSIONE MEMORIAM VESTRI FACIO . 
. . TESTIS ENIM . 
Ostendit quasi a causa quod pro gratia eis collata maxime DEO GRATIAS agat , quia eos tanto affectu amplectitur ut in suis semper orationibus eorum memor sit , id est quotienscumque pro se orat , oret etiam ut ad eos peruenire ualeat , ut in ipsis quoque aliquem habeat fructum . 
Unde , inquit , MIHI testis EST DEUS , CUI ipsam orationem FACIO et decipi non potest et qui solus intentionem discutere potest . 
Non dicit simpliciter sine interminssione sed SINE INTERMISSIONE IN ORATIONIBUS MEIS , ut uidelicet nulla eius oratio sine memoria eorum fiat . 
CUI SERVIO IN SPIRITU MEO , hoc est interiori homine , ex toto uidelicet cordis affectu sicut amicus , non ad oculum sicut sernus qui flagellari timet . 
IN EVANGELIO FILII EIUS , hoc est in praedicatione Euangelii quod Dominus Iesus ipse nobis tradidit atque docuit . 
[ : ] SEMPER IN ORATIONIBUS MEIS ; OBSECRANS , SI QUOMODO TANDEM ALIQUANDO PROSPERUM ITER HABEAM IN VOLUNTATE DEI VENIENDI AD VOS . 
OBSECRANS ETIAMSI QUOMODO , siue per tranquilitatem , siue per tribulationem , sine terra , siue mari ad uos corpore etiam perueniam . 
PROSPERUM ITER dicit secundum Dei uoluntatem , non suam , qui quaelibet sanctorum pericula cooperatur eis in bonum et melius eis prouidet quam ipsi sibi prouidere queant , cum in omnibus decantat quisque religiosus : Fiat uoluntas tua non scilicet mea . 
[ : ] DESIDERO ENIM VIDERE VOS ; UT ALIQUID INPERTIAR GRATIAE VOBIS SPIRITALIS AD CONFIRMANDOS VOS ; DESIDERO ENIM . 
Causa est cur oret uenire ad eos , ut uidelicet sua praedicatione aliquid spirituale donum eis impendat , confirmando eos suis adhortationibus in ipsa doctrina quam acceperant , quod uidelicet confirmare eos dicit esse , se ipsum simul consolari in eis sicut et ipsi consolarentur in eo ; hoc est , dicit hoc commune fore solatium tam sibi qui instrueret quam illis qui instruerentur , illis quidem quia confirmarentur per eius rationes si in aliquibus dubitarent ac titubarent , ei uero qui illis confirmatis securior esset de perseuerantia eorum . 
Hoc est illud commune solatium quod in ipso Hypotheticorum syllogismorum exordio inter docentes et discentes Boethius commemorat dicens : Cum in omnibus philosophiae disciplinis ediscendis atque tractandis summum in uita solatium positum esse existimem . 
. . etc . 
SPIRITUALIS GRATIAE , id est alicuius spiritualis , non corporalis doni , gratis ab Apostolo impensi , non spe temporalis lucri . 
[ : ] ID EST , SIMUL CONSOLARI IN VOBIS PER EAM QUAE INVICEM EST , FIDEM VESTRAM ATQUE MEAM . 
PER EAM FIDEM quam iam habetis mecum communem , hoc est ad confirmandos uos in ea fide quae iam uobis praedicata est , non in alia noua . 
QUAE EST INVICEM , hoc est quam inter nos habemus communem uel quae omnium communis est fidelium . 
Unde et Catholica dicitur , id est uninersalis , non priuata aut particularis sicut haereticorum quae in aliquo esse potest terrarum angulo , non ubique dilatatur . 
Cum subdit VESTRAM ATQUE MEAM , ostendit fidem suam quae omnium est fidelium , tam ipsorum Romanorum quam Apostoli esse . 
Potest etiam dici tunc esse fides inuicem , quando ipsos fideles uicaria caritate ad inuicem constringit . 
Haec est enim uera illa fides quae , sicut ipsemet dicit , per dilectionem operatur . 
[ : ] NOLO AUTEM VOS IGNORARE FRATRES : QUIA SAEPE PROPOSUI VENIRE AD VOS ( ET PROHIBITUS SUM USQUE ADHUC ) UT ALIQUEM FRUCTUM HABEAM ET IN VOBIS , SICUT ET IN CAETERIS GENTIBUS . 
NOLO AUTEM . 
Ne parum uideatur desiderium Apostoli ueniendi ad eos nisi id facere iam aggressus esset , dicit se iam id saepius ipso paratu aggressum esse sed adhuc permissus non est id complere , occulta Dei dispensatione ita disponente . 
VENIRE , inquam , AD uos propter hoc UT ALIQUEM FRUCTUM , hoc est aliquam utilitatem uobis conferam . 
Fructus quippe arboris non ferenti sed accipienti utilis est , et Apostolo bonae uoluntatis desiderium sufficit si effectus desit , nec quidquam de merito illius minuitur si impeditur effectus . 
[ : ] GRAECIS AC BARBARIS , SAPIENTIBUS , ET INSIPIENTIBUS DEBITOR SUM : GRAECIS AC BARBARIS , ac si diceret : et hoc quidem oportet me uelle , quia , secundum praedicationis officium mihi iniunctum , omnibus gentibus DEBITOR a Deo constitutus SUM . 
Praeter Graecos , omnes caeteras gentes barbaras uocat , tam a cultu unius Dei quam a lege Dei penitus alienas . 
Apud Graecos uero iam unius Dei fides per philosophos innotuerat et lex per Septuaginta translata interpretes nota erat . 
SAPIENTIBUS ET INSIPIENTIBUS , hoc est tam fidelibus iam per Christum Dei sapientiam illuminatis , sicut uos estis , quam infidelibus , illis quidem ut eos confirmem , istis uero ut ipsos conuertam . 
[ : ] ITA QUOD IN ME PROMPTUM EST ET VOBIS , QUI ROMAE ESTIS , EVANGELIZARE . 
ITA QUOD IN ME . 
Debitor sum , inquam , et uoluntarius in soluendo quod debeo ; et hoc est ita debitor sum quod in me PROMPTUM EST EVANGELIZARE VOBIS , id est quantum in me est iam pronus sum et uoluntarius in soluendo quod debeo ex iniuncto mihi officio , ad praedicandum scilicet uobis sicut et caeteris gentibus praedicaui . 
Licet enim iam conuersi essent ad fidem , in multis tamen eis adhuc praedicatione uel exhortatione opus erat . 
Potest etiam quantum ad caeteros Romanos id accipi qui nondum conuersi fuerant . 
Unde et generaliter dicit uobis QUI ROMAE ESTIS , non qui conuersi estis . 
[ : ] NON ENIM ERUBESCO EVANGELIUM . 
VIRTUS ENIM DEI EST IN SALUTEM OMNI CREDENTI , IUDAEO PRIMUM , ET GRAECO . 
NON ENIM . 
Ideo promptum est in me quia non ERUBESCO praedicare EVANGELIUM , licet in eo quaedam erubescentia digna uideantur , quae uidelicet iuxta infirmitatem assumptae humanitatis de Domino Iesu praedicantur . 
Aliter : Non erubesco Euangelium , id est de praedicatione Euangelii , id est confutari non possum sicut illi qui in rationibus reddendis deficiunt . 
VIRTUS ENIM , ac si diceret : IDEO IN ME PROMPTUM EST EUANGELIZARE uel NON ERUBESCO EUANGELIUM propter infirmitatem assumptae humanitatis quia Euangelium omni credenti et suscipienti , illud EST uirtus DEI IN SALUTEM , hoc est collata a Deo nobis ad saluandum nos tamquam uirtus per quam quisque proficit . 
EVANGELIUM , id est bonum nuntium per excellentiam , Nouum Testamentum dicitur , non solum , ut superius insinuauimus , quia completum docet quod in Veteri Testamento erat promissum , uerum etiam quia eius perfecta potius et uere prorsus iustitiae sufficiens doctrina est cum lex uetus , ut ipse Apostolus ait , ad perfectionem nihli adduxerit , opera magis quam intentionem corrigens . 
IUDAEO PRIMUM tempore , ET postmodum GRAECO . 
Primum enim apostoli ex Iudaeis conuersi sunt per quos inde ad Graecos praedicatio Euangelii descendit , tandem ad Latinos . 
Unde etiam illud quod dictum est primum , respectu Romanorum sine caeterarum gentium ad Iudaeos simul referri potest ; uel primum , id est maxime , dicamus quad in tempore apostoli Pauli de aliis populis iam conuersi essent . 
[ : ] IUSTITIA ENIM DEI IN EO REVELATUR EX FIDE IN FIDEM ; SICUT SCRIPTUM EST : IUSTUS AUTEM EX FIDE VIVIT . 
IUSTITIA ENIM DEI uere in salutem , quia ibi tobus salutis doctrina continetur , ubi uidelicet iustitia Dei hoc est iusta eius remuneratio , siue in electis ad gloriam sine in impiis ad poenam , liquide et perfecte continetur et traditur . 
Et hoc cum IN EO , scilicet Euangelio , REVELATUR , hoc est in eius praedicatione docetur iustitia Dei , hoc est iusta eius in quibuscumque remuneratio tam electis , ut dictum est , quam reprobis . 
Reuelatur , inquam , EX FIDE IN FIDEM , hoc est ex fide poenarum dirigente nos in fidem praemiorum . 
Consequens est enim quasi a contrariis , ut , dum nouerimus quae poenam apud Deum mereantur , subintelligamus et quae praemium assequantur , quia necesse est eum qui mala oderit bona diligere , sicut scriptum est : Dilexisti iustitiam et odisti iniquitatem . 
Maxime autem haec in Euangelio reuelari et distingui arbitror , ubi Dominus cuncta quae fiunt secundum radicem intentionis examinat dicens : Si oculus tuus fuerit simplex , totum corpus tuum lucidum erit . 
Si oculus tuus fuerit tenebrosus , totum corpus tuum tenebrosum erit . 
Et hoc quidem est examen uerae iustitiae , ubi cuncta quae fiunt secundum intentionem pensantur magis quam secundum operum qualitatem . 
Quae quidem opera Iudaei magis quam intentionem attendebant , cum nunc Christiani naturali suscitata iustitia non tam attendant quae fiunt quam quo animo fiant . 
Habemus etiam ibi in Euangelio manifeste utramque retributionem , ubi dicitur a Domino : Ite maledicti et Venite benedicti iuxta quod alibi ait : Eadem quippe mensura . 
. . etc . 
Cum dicitur ex fide puniendorum in fidem glorificandorum , ordinem diei iudicii tenemus , ubi impiis punitis coronabuntur electi . 
SICUT SCRIPTUM EST , in Habakuk scilicet propheta , IUSTUS EX FIDE VIVIT , hoc est secundum quam reuelationem factam , de his uidelicet quae credenda sunt , tam de poenis impiorum quam de praemiis iustorum , quilibet electus in sua perseuerat iustitia , dum haec uidelicet cauet quae punienda credit et contraria quae placitura Deo credit appetit . 
[ : ] REVELATUR ENIM IRA DEI DE CAELO SUPER OMNEM IMPIETATEM , ET INIUSTITIAM HOMINUM EORUM , QUI VERITATEM IN INIUSTITIAM DETINENT : Ut animi terrorem superbis incutiat Romanis , illam partem hic diuinae iustitiae prosequitur qua punitur dicens : REVELATUR ENIM . 
Quod dixit iustitiam Dei reuelari ex fide , scilicet iniustorum , ut diximus , puniendorum , nunc manifeste determinat dicens quia ibi , id est in Euangelio , manifestatur IRA DEI , id est iusta eius uindicta super iniquos . 
Dei DE CAELo dicit ad differentiam falsorum deorum , sine uicariorum Dei in ecclesia quibus dicitur : Ego dixi dii estis . 
Vel REUELATUR DE CAELO , hoc est ex ruina superbientium angelorum de caelo facta , ab aeterna scilicet beatitudine irrecuperabiliter alienatorum . 
Si enim tam pretiosas creaturas tam cito tanta poena irrecuperabiliter damnare sustinuit , quid de hominibus sperandum est , tot peccatis eum offendentibus ? 
Aliter . 
De uindicta illa praeuancationis angelicae patenter ostenditur unde ad damnandum irascatur , de peruersa scilicet uoluntate priusquam de opere . 
Non enim diabolus hoc quod superbiendo uoluit , dicens apud se : Ponam sedem meam . 
. . etc . 
opere compleuit . 
Unde nequaquam eum effectus opens qui subsecutus est sed uoluntas damnauit . 
Sic et Simon Magus donum miraculorum concupiscendo quod non obtinuit , non ex opere sed ex infidelitate , quod uenalem scilicet Spiritum Sanctum credidit , damnatus est sicut et ei Petrus ait : Quia existimasti . 
. . etc . 
IMPIETATEM , quantum ad maiorem transgressionem Iudaeorum qui lege etiam scripta instructi erant ; INIUSTITIAM , quantum ad transgressionem gentilium qui sola naturali lege utebantur . 
SUPER OMNEM impietatem , id est ad puniendum omnem etc . 
; et bene super omnem dicitur , quasi praeualere in illis qui se ab eo tamquam superiori defendere nullatenus ualent . 
VERITATEM DEI IN INIUSTITIA DETINENT , hoc est quod de uero Deo sentiunt fructificare non permittunt , iniusta desideria sua sectantes et uoluntatem suam diuinae uoluntati praeponentes . 
[ : ] QUIA QUOD NOTUM EST DEI , MANIFESTUM EST IN ILLIS . 
DEUS ENIM ILLIS MANIFESTAVIT . 
QUIA QUOD NOTUM EST DEI . 
Nota quoniam Apostolus in hac epistola , sicut supra meminimus , ad reprimendam tam Iudaeorum quam gentium superbe contendentium elationem , alternatim in utrosque , modo in gentiles , modo in Iudaeos , modo in utrosque simul inuehitur . 
In utrosque autem pariter iam quamdam praemisit inuectionem cum ait : ; Super omnem impietatem et iniustitiam ; , ostendens Deum ad ultionem praeparatum . 
Nunc maxime ac specialiter in gentiles inuehitur qui iuxta rationes suas minus reprehensibiles uidebantur ac pene excusabiles , quod Deo uero non seruierant quem sine lege scripta , ut aiebant , cognoscere non ualebant . 
Quam quidem excusationem manifeste retundit , ostendens etiam sine scripto a gentibus per naturalem legem Deum antea notum fuisse , ipso eis de se ipso per rationem quam dederat , hoc est legem naturalem , ac per uisibilia sua opera notitiam conferente . 
Et hoc est quod ait QUOD NOTUM EST , tamquam si diceret : dixi eos detinere quod de Deo uero sentiunt et bene dixi ; quod sentiunt ; QUIA QUOD NOTUM EST DEI , id est de natura diuinitatis modo reuelatum est mundo per legem scriptam , etiam sine scripto per naturalem rationem MANIFESTUM ante fuerat IN ILLIS , id est non tantum illis , uerum etiam per illos aliis . 
Unde et multa de Trinitate testimonia aperta in philosophorum libris reperiuntur , qui gentium magistri erant ; quae etiam sancti patres in nostrae fidei commendationem aduersum gentilium impugnationem diligenter collegerunt . 
Quorum pleraque et nos etiam in Theologiae nostrae opusculo contulimus . 
DEUS ENIM ILLIS REVELAVIT , saltem per effecta suorum operum . 
[ : ] INVISIBILIA ENIM IPSIUS , A CREATURA MUNDI , PER EA QUAE FACTA SUNT , INTELLECTA , CONSPICIUNTUR : SEMPITERNA QUOQUE EIUS VIRTUS , ET DIVINITAS : UT SINT INEXCUSABILES . 
Et hoc est quod subdit : INVISIBILIA ENIM etc . 
Totum hic mysterium Trinitatis distinguit , ut non solum unitatem Dei , uerum etiam Trinitatem ex ipsis operibus perpendere possent , quemadmodum ex qualitate operis cuiuslibet qualis et cuius sollertiae fuerit artifex eius coniicimus . 
Et attende diligenter dictum ; quod notum est Dei , illis ; reuelatum fuisse , hoc est eos credidisse ea quae nunc nos credimus de his quae ad diuinitatem quidem pertinent potius quam ad diuinae incarnationis mysterium . 
Mysterium quippe incarnationis ex uisibilibus Dei operibus nequaquam concipi humana poterat ratione , sicut potentia Dei et sapientia eius et benignitas ex his quae uidebant liquide percipiebantur . 
In quibus quidem tribus totam Trinitatis distinctionem consistere credo . 
Id quippe Deus Pater sonare mihi uidetur quod sonat diuina potentia , diuinam generans potentiam , id est Filium ; et Deus quidem Filius tantumdem quantum diuina sapientia ex Deo Patre genita , et Deus Spiritus Sanctus quantum amor Dei siue benignitas ex Deo Patre procedens et Filio . 
Continuatio : DEUS ILLIS REVELAVIT quia per rationem quam eis Deus contulit , ex uisibilibus ipsius operibus diuina eius Trinitas innotuit et per effecta sua ipse artifex sui notitiam eis impressit . 
Et hoc est quod ait INVISIBILIA ENIM IPSIUS , hoc est Dei , quod est dicere multiplex eius seu septiformis Spiritus qui etiam septem spiritus nonnumquam dicitur sicut septiformis gratiae dona ; ipse , inquam , septiformis Spiritus Dei conspicitur intellectu , hoc est perpenditur , non oculis corporis , sed intelligentia rationis . 
A CREATURA MUNDI PER EA QUAE FACTA SUNT INTELLECTA , hoc est intelligitur per effecta mundanorum operum quae tam optime fieri uoluit ac disponi . 
SEMPITERNA EIUS . 
Hic sapientiam eius , id est Dei , intelligamus , quae est , ut diximus , Filius Dei , de quo alibi dicit : Christum Dei uirtutem et Dei sapientiam . 
Quam quidem sapientiam euangelista Verbum , id est mentis conceptum , philosophus ' mentem ' nominat quam ex Deo natam affirmat . 
VIRTUS quidem Dei sapientia eius dicitur secundum id quod in sapientia omnia optime facit ac disponit . 
Debile quippe atque inualidum opus est quod sollerter factum non est . 
DIVINITAS uero hoc loco pro maiestate diuinae potentiae quae specialiter ex nomine Patris , sicut reor , innuitur . 
Deus quippe , teste Isidoro , theos id est ' timor ' interpretatur , et potestas quaelibet timor est subiectorum . 
Unde merito nomine Dei siue diuinitatis , id est deitatis , diuina specialiter exprimitur potentia . 
Quod diligenter Maximus episcopus in Expositione symboli qui dicitur apostolorum , quae legitur in quinta Quadragesimae dominica , his uerbis insinuat : Credis , inquit , in Deum Patrem omnipotentem . 
In Deo natura innascibilis , in Patre ingeniti ueritas , in omnipotente plenitudo uirtutis ostenditur . 
Est namque per ingenitam deitatem omnipotens et per omnipotentiam Pater . 
De his autem in primo Theologiae nostrae , prout potuimus , satis diligenter disseruimus . 
Apparet itaque maxime ex ipsa mundanae fabricae uninersitate tam mirabiliter facta , tam decenter ornata , quantae potentiae , quantae sapientiae , quantae bonitatis eius artifex sit qui tantum et tale opus de nihilo facere potuit et uoluit et tam sollerter et rationabiliter cuncta temperauit , ita ut in singulis nihil plus aut minus quam oportuerit actum sit . 
Unde et Plato ipse cum de genitura mundi ageret , in tantum diuinae potentiae ac sapientiae bonitatem extulit , ut adstrueret Deum nullatenus potuisse mundum meliorem facere quam fecerit . 
Non solum autem philosophi gentium ex ipsa mundi compositione uel ornatu mirabili mirabilem eius artificem perceperunt , uerum etiam ex optima eius dispositione optimam diuinae gubernationis prouidentiam rationibus congruis assignarunt . 
Quorum unus . 
Tullius in primo Rhetoricae suae , mundum ipsum prouidentia , non fortuitu , regi ualida ratione monstrauit , cum uidelicet ea quae consilio ac prouidentia reguntur melius procedere atque administrari proponeret quam alia , ac statim nihil melius et ordinatius administrari uel disponi quam mundum ipsum assumeret atque hoc quoque illico manifesta ratione conuinceret , ostendens scilicet quam utiliter et rationabiliter ea quae in mundo sunt in sua ordinatione perseuerent . 
Possumus etiam quod ait Apostolus INVISIBILIA ENIM IPSIUS A CREATURA MUNDI etc . 
non solum ita exponere quod ex compositione et ornatu mundi potuerit per humanam rationem ipsa artificis potentia , sapientia atque bonitas percipi , secundum quae , ut diximus , tres in Deo personae distinguuntur ; uerum etiam dicere eousque per similitudinem corporalium rerum humanam rationem conscendisse , ut ipsam Dei unitatem atque in eo personarum Trinitatem et quomodo ipsae personae inuicem se habeant congruis similitudinum exemplis assignare ualeret , ponendo scilicet ante oculos aliquam mundi creaturam sicut aeream substantiam , et attendendo aliquid quod fiat in ipsa aerea substantia , utpote imaginem aeream quae nostra operatione in ipso aere facta est , ita quidem ut ipsum aes et aerea statua , quae in aere ipso uel ex aere facta est , eadem res sint essentialiter sine numero , sed tamen proprietatibus diuersa sint , cum uidelicet aliud sit proprium aeris , aliud aereae statuae ; et quamuis idem sint essentialiter aes et aerea statua , aerea tamen statua ex aere est , non aes ex aerea statua . 
Sic et in diuina Trinitate cum sit eadem substantia trium personarum , id est Patris et Filii et Spiritus Sancti , diuersae tamen sunt in suis proprietatibus personae , cum sit aliud proprium Patris , aliud Filii uel Spiritus Sancti . 
Et quamuis sit unaquaeque persona idem essentialiter cum caeteris , Filius tamen ex Patre est tamquam aerea imago ex aere , non Pater ex Filio sicut nec ipsum aes est ex aerea imagine , et Spiritus Sanctus a duabus aliis habet esse personis , non illae ab eo . 
Sed et de his quidem , quantum oportuit , in secundo Theologiae nostrae nos tractasse arbitramur . 
Nunc ad litteram reuertamur . 
A CREATURA MUNDI PER EA QUAE FACTA SUNT INTELLECTA , id est per aliquam creaturam mundi sicuti per ipsum aes et per illa quae in ipso aere facta sunt , sicut est imago aerea uel aliquid simile . 
Caetera in expositione non morentur . 
ITA UT SINT INEXCUSABILES , id est iam non possint se gentiles per ignorantiam excusare , de notitia scilicet unius Dei , quamuis legem scriptam non habuerint . 
[ : ] QUIA CUM COGNOVISPUN DEUM , NON SICUT DEUM GLORIFICAVERUNT , AUT GRATIAS EGERUNT ; SED EVANUERUNT IN COGITATIONIBUS SUIS , ET OBSCURATUM EST INSIPIENS COR EORUM . 
Et unde inexcusabiles subponit : QUIA CUM COGNOVISPUN DEUM , per humanam scilicet rationem quae lex naturalis dicitur , NON SICUT DEUM GLORIFICAVERUNT , hoc est debitum reuerentiae cultum ei per humilitatem non exhibuerunt , NEC GRATIAS EGERUNT , recognoscentes ex dono gratiae eius esse hanc notitiam de ipso habitam quam prae caeteris habebant , et ob hoc eum laudantes . 
SED EVANVERUNT IN COGITATIONIBUS SUIS , more uidelicet fumi qui quo altius conscendit , magis deficit atque annullatur . 
Sic etenim isti quo magis ex arrogantia intumescebant propter Scientiam quam adepti erant , suo studio uel ingenio , non diuinae gratiae eam adscribentes , magis excaecari meruerunt et in errorem amplius deuolui . 
Et hoc est quod exponens subdit : ET OBSCURATUM EST INSIPIENS COR EORUM . 
Insipiens fuit quia sibi , non Deo , proprium ipsius donum tribuerunt et ex se , non ab ipso , hoc se habere crediderunt . 
Unde merito est cor obscuratum et ipsa in eis naturalis ratio obtenebrata . 
[ : ] DICENTES ENIM SE ESSE SAPIENTES , STULTI FACTI SUNT . 
Vere obscuratum , quia STULTI FACTI SUNT , etiam illa naturali cognitione priuati . 
DICENTES SE ESSE SAPIENTES , hoc est iactantes se esse potius sapientes ex se ipsis quam sapientes factos esse a Deo . 
[ : ] ET MUTAVERUNT GLORIAM INCORRUPTIBILIS DEI IN SIMILITUDINEM IMAGINIS CORRUPTIBILIS HOMINIS , ET VOLUCRUM , ET QUADRUPEDUM , ET SERPENTIUM . 
ET MUTAVERUNT GLORIAM . 
Et in quantam stultitiam , immo insaniam proruperunt , tam per infidelitatis errorem quam per ignorantiam uitae , subiungit dicens : ET MUTAVERUNT GLORIAM INCORRUPTIBILIS DEI , hoc est honorem et sacrificia quae debuissent uero Deo exhibere , qui uidelicet corrumpi aut mutari in aliquo non potest , exhibuerunt falso homini , id est imaginariae similitudini hominis corruptibilis et mortalis , idololatrae scilicet facti ; et non solum IN SIMILITUDINEM HOMINIS , uerum etiam quorumlibet irrationalium animalium , tam VOLUCRUM scilicet quam QUADRUPEDUM ET SERPENTUM . 
Fortasse autem credebant quosdam spiritus , quos deos uocabant , praeesse hominibus , quosdam caeteris animantibus , et ideo eos colebant in formis eorum quibus praeesse uidebantur . 
Haymo : Assyrii simulacrum Beli patris Nini regis pro deo colebant , et Babylonii id ipsum quem uocant Bel . 
Sidonii Baal , Iudaei Beelzebub et Philisthaei [ Zebet ] . 
Romani colebant anserem et Aegyptii accipitricem ; item Aegyptii colebant Apim , hoc est uaccam albam , Babylonii draconem et Aegyptii cocodrillum qui est serpens aquaticus natans in aqua ut piscis , pascens in terra ut bos . 
[ : ] PROPTER QUOD TRADIDIT ILLOS DEUS IN DESIDERIA CORDIS EORUM , IN INMUNDITIAM , UT CONTUMELIIS AFFICIANT CORPORA SUA IN SEMETIPSIS : PROPTER QUOD , uidelicet quia a Deo desipuerunt , ut falsa animalia , id est animalium simulacra , pro Deo colerent . 
TRADIDIT ILLOS DEUS , hoc est permisit abire post immunda desideria sua ut quod turpiter mente conceperant , turpius etiam opere complerent . 
UT AFFICIANT , id est affligant et ui quadam contra naturam cogant et dedecorent CORPORA SUA contumeliosis immunditiis Sodomitici peccati IN SEMETIPSIS commissi , ut se ipsos mutuo polluant . 
[ : ] QUI COMMUTAVERUNT VERITATEM DEI IN MENDACIO ; ET COLUERUNT , ET SERVIERUNT CREATURAE POTIUS QUAM CREATORI , QUI EST BENEDICTUS IN SAECULA . 
AMEN . 
QUI COMMUTAVERUNT . 
Submissio sine repetitio causae , quare id uidelicet permiserit de illis Deus , quia in eum , inquit , maxime deliquerunt commutantes VERITATEM DEI IN MENDACIO , id est sub nomine et honore ueri Dei colentes falsos deos ; ET SERVIERUNT CREATURAE , id est daemoniacis spiritibus quos inhabitare simulacra credebant . 
QUI EST BENEDICTUS , hoc est qui glorificatur , hoc est laudabilis apparet ex uniuersis creaturis Suis per omnes temporum successiones . 
SAECULA , quasi a sequendo dictae sunt ipsae temporum successiones . 
AMEN , id est uerum est , modo enim confirmandi , modo optandi aduerbium hoc est . 
[ : ] PROPTEREA TRADIDIT ILLOS DEUS IN PASSIONES IGNOMINIAE . 
NAM FEMINAE EORUM INMUTAVERUNT NATURALEM USUM IN EUM USUM QUI EST CONTRA NATURAM . 
PROPTEREA TRADIDIT , quia uidelicet interim excellentiae diuinae derogauerunt , non sufficit semel hoc dicere ut magis deterreat auditorem a talibus . 
PASSIONES ignominiosas dicit pollutiones non naturalis libidinis . 
Pati merito dicitur quaelibet substantia et quasi quamdam sustinere uiolentiam , quotiens contra naturam aliquid in ea agitur . 
Quae uero sint huiusmodi turpitudines statim adnectit , tam feminis quam uiris eas assignando , ad maiorem Dei uindictam probandam . 
FEMINAE EORUM dicuntur quas ipsi pessimi exempli doctrina quasi suas in hoc fecerant . 
QUI EST CONTRA NATURAM et ideo magis abusio dicendus est quam usus . 
CONTRA NATURAM , hoc est naturae institutionem quae genitalia feminarum praeparauit usui uirorum et e conuerso , non ut feminae feminis cohabitarent . 
[ : ] SIMILITER AUTEM ET MASCULI , RELICTO NATURALI USU FEMINAE , EXARSERUNT IN DESIDERIIS SUIS IN INVICEM , MASCULI IN MASCULOS TURPITUDINEM OPERANTES , ET MERCEDEM , QUAM OPORTUIT , ERRORIS SUI IN SEMET IPSIS RECIPIENTES . 
EXARSERUNT , id est extra legem naturae accensi sunt IN SUIS DESIDERIS , non naturae uoluptatibus . 
ET MERCEDEM , id est retributionem debitam SUI ERRORIS , hoc est excaecationis atque idololatriae , receperunt IN SEMETIPSIS , mutuo se inuicem polluentes in corpore sicut animo polluti erant infidelitate . 
[ : ] ET SICUT NON PROBAVERUNT DEUM HABERE IN NOTITIA , TRADIDIT EOS DEUS IN REPROBUM SENSUM , UT FACIANT QUAE NON CONVENIUNT . 
ET SICUT NON PROBAVERUNT DEUM , hoc est non laudauerunt atque elegerunt Deum quem cognouerant , HABERE IN NOTITIAM , hoc est retinere in memoria ei cohaerendo , TRADIDIT ILLOS DEUS IN REPROBUM SENSUM , hoc est ita penitus excaecari permisit , ut omnino impudentes effecti , nulla penitus honestatis signa in se ostenderent , de qua tamen multa conscripserant ; ita UT FACIANT , id est opere impleant , EA QUAE NON CONVENIUNT , non solum quae mala sunt apud Deum , sed quae nulli hominum disciplinae concordant aut aliqua ratione excusari etiam apud impios ualeant . 
[ : ] INSIPIENTES , INCONPOSITOS , SINE AFFECTIONE , ABSQUE FOEDERE , SINE MISERICORDIA . 
Illos dico REPLETOS OMNI IMMUNDITIA , hoc est non omnibus simul tantum peccatis sed singulis repletos , ita scilicet Ut unaquaeque iniquitas in eis plena et perfecta reperiatur . 
Unde statim enumerando subdiuidit iniquitatis partes quibus eos repleri ostendit . 
MALITIA , per quam student aliis damnum inferre ; FORNICATIONE quae est omnis illicitus concubitus , extra uxorem uidelicet ; AVARITIA , id est immoderato terrenorum desiderio ; NEQUITIA qua etiam alios corrumpere gaudent , quibus non sufficit ut soli moriantur ; INVIDIA , de bonis alterius dolendo ; HOMICIDIIS , tam opere si possunt quam uoluntate ; CONTENTIONE , aperte ueritati contradicendo ; DOLO , id est simulatione , quando uidelicet occulte aliud agitur et aliud simulatur ; MALIGNITATE , in ipsos etiam benefactores suos ; SUSURRONES , id est latenter , cum aperte non ualent , detrahentes , et cum audent etiam in aperto ; DETRACTORES , et per hoc non solum hominibus quibus detrahunt uel nocere uolunt , uerum etiam DEO ODIBILES ; CONTUMELIOSOS , inferendo conuitia ; SUPERBOS , appetendo esse super aequales ; ELATOS , appetendo aequari superioribus ; INVENTORES MALORUM , hoc est excogitantes nouum aliquod peccandi genus in quo delectentur ; PARENTIBUS NON OBEDIENTES , et in hoc inhumani et feris ipsis indomitiores ; INSIPIENTES , iam ex consuetudine mali discretionem boni non habentes ; INCOMPOSITOS , quantum ad exteriorem habitum qui male ordinatae mentis nuntius est ; SINE AFFECTIONE , scilicet naturalis benignitatis in proximos sui generis ; SINE MISERICORDIA , id est compassione alienarum miseriarum ; SINE FOEDERE , id est mutuo caritatis uinculo in aliquo uel alicuius pacti obseruatione . 
[ : ] QUI CUM IUSTITIAM DEI COGNOVISPUN , NON INTELLEXERUNT QUONIAM QUI TALIA AGUNT , DIGNI SUNT MORTE : NON SOLUM EA FACIUNT , SED ET CONPUNIUNT FACIENTIBUS . 
Qui etiam in tantum deuoluti sunt excaecatione ut non per paenitentiam redire sciant , non iam intelligentes , id est non attendentes uel curantes QUONIAM QUI TALIA AGUNT , DIGNI SUNT MORTE , uidelicet aeterna , CUM , id est quamuis , IUSTITIAM DEI primitus COGNOVISPUN , hoc est eius debitam uindictam de singulis peccatis . 
SED ETIAM QU ! 
CONPUNIUNT . 
Consentire hic dicit non resistere aliquem peccato alterius , cum possit et debeat . 
Multorum enim fortasse Deus resistere peccatis posset , disturbando scilicet ne fierent , nec tamen debet , culpis nostris exigentibus uel ipsis peccatis in melius utendo ; ideoque consentire peccatis nullo modo dicendus est . 
Notandum uero non de omnibus philosophis uel naturali lege utentibus hanc excaecationem uel malitiam praedictam esse intelligendam , cum plerique illorum tam fide quam moribus Deo acceptabiles exstiterunt , ueluti Iob gentilis et nonnulli fortasse philosophorum gentium , qui continentissimae fuerunt uitae , ante ipsum Domini aduentum . 
De qualibus beatus Hieronymus , Super Matthaeum commemorans ait : Ex eo quod malus seruus ausus est dicere : ; Metis ubi non seminasti et congregas ubi non sparsisti ; , intelligamus etiam gentilium et philosophorum bonam uitam recipere Deum , et aliter habere eos qui iuste , aliter eos qui iniuste agunt ad comparationem eius qui naturali legi seruiat , condemnari eos qui scriptam legem negligant . 
Metere itaque Dominum ubi non seminauit , iuxta Hieronymum , intelligimus eos etiam qui per naturalem legem bene agunt ad uitam colligere , in quibus scilicet nullum praedicationis uerbum seminatum est . 
Sed quia fortasse inter philosophos pauci tales exstiterunt , quasi generaliter sine aliquorum exceptione hoc de eis supra dictum est , ut sapientes minus de sua sapientia praesumant quae magis inflare quam aedificare solet , ipso alibi attestante Apostolo : Scientia inflat , caritas aedificat . 
Sufficiebat etiam hoc loco Apostolum , ad reprimendam superbam Romanorum gentilium contentionem et humilitatem conseruandam , ostendere per aliquos philosophorum gentilibus notitiam siue fidem Dei innotuisse et eosdem fidei magistros grauiter deliquisse , ut usque etiam ad idololatriam eorum caecitas duceretur et cum summo idololatriae errore ad summam etiam ignominiam uitae deuoluerentur , ut supra memorauit . 
Qui omnia poenam esse peccati superbiae docet , ut secundum intentionem praesentis epistolae , quae tota etiam contra superbiae pestem scripta est , a superbia in ipso statim epistolae exordio dehortetur . 
Poena praecedentis peccati sequens peccatum dicitur , id est iusta eius remuneratio ad poenam , cum ex praecedenti peccato , quod corrigere negligit , promeretur aliquis in aliud peccatum deuolui , ut iuxta illud Apocalypsis : Qui in sordibus est sordescat adhuc . 
Tres in hoc loco quaestiones occurrunt . 
Quarum quidem una est : Quid sit quod idololatriam faciat , cum nos etiam Christiani nonnulla in cultu Dei uel angelorum aut sanctorum hominum sculptilia siue picturas habeamus ? 
Alia uero quaestio est : Cur dicitur Deus aliquem pro praecedentibus peccatis in alia peccata tradere atque hoc ex iustitia agere , cum ille scilicet qui traditur hoc meruerit ? 
Utrum Deus quoque auctor uel causa peccati sit , cum subtrahendo gratiam Suam eum compellere ad peccandum uideatur , qui ea subtracta a peccato sibi minime possit cauere ? 
quemadmodum si quis ei qui inter fluctus in naui est , nauim subtrahat quacumque de causa et eum ibi dimittat , eum profecto mori compellit . 
Tertia autem est quaestio : Quomodo iustum sit impio Deum subtrahere gratiam suam , qua subtracta , ille deterior fiat et amplius peccet , nisi etiam iustum sit illum deteriorem fieri et amplius peccare , hoc est amplius creatorem suum offendere atque contemnere ? 
Quis hoc autem , quod iniquissimum est , iustum esse dicat , Cum uidelicet potius resipiscere peccator debeat quam augere peccata ? 
Quippe si iustum esset eum amplius peccare , quomodo reus statueretur aut etiam peccare diceretur id faciendo quod utique eum facere iustum esset ? 
Sed harum quidem propositarum quaestionum solutiones Theologiae nostrae examini reseruamus . 
[ ROMANS ] [ : ] PROPTER QUOD INEXCUSABILIS ES , O HOMO OMNIS QUI IUDICAS . 
IN QUO ENIM IUDICAS ALTERUM , TE IPSUM CONDEMNAS : EADEM ENIM AGIS QUI IUDICAS PROPTER QUOD . 
A singulari inuectione , in gentiles scilicet , ad generalem transit ac si ita dicat : quandoquidem hi se excusare non possunt per ignorantiam Dei a peccato , id est a contemptu creatoris , quibus lex scripta non data est ; ergo nullus . 
Et hoc est : Ergo INEXCUSABILIS ES , O HOMO , OMNIS QUI IUDICAS . 
Omnis , inquam , qui iudicas , id est qui iudicium rationis et discretionis boni habes et mali . 
Ab hoc quippe contemptu , paruuli qui nondum discretionem habent liberi sunt . 
In quo enim uere inexcusabilis ? 
quia etiam proprio iudicio tuo condemnandus , cum in aliis reprehendas eadem quae facis , aut similia . 
Hoc autem maxime spectat ad superbam Romanorum contentionem qua se alterutrum praeponere uolebant , et se ipsos singuli defendentes , alios criminosos iudicabant . 
IN QUO ENIM , id est de eodem peccato de quo IUDICAS , id est reprehendis alterum et censes damnandum , TE IPSUM CONDEMNAS , id est ea operando damnabilem facis uel asseris et in te ipsum proprio iudicio sententiam profers . 
Et quare uel quomodo , subponit dicens : EADEM ENIM AGIS QUAE IUDICAS , hoc est quae in aliis reprehendis , scilicet mala opera quae contra propriam conscientiam committis . 
[ : ] SCIMUS ENIM QUONIAM IUDICIUM DEI EST SECUNDUM VERITATEM IN EOS QUI TALIA AGUNT . 
Dixi quae iudicas reprehendendo sed bene indicas hoc arguendo , quia Deus ipsa iudicat puniendo ; et hoc est : SCIMUS ENIM etc . 
Vel ita : dixi te ipsum condemnas , hoc est damnabilem facis ea operando , et uerum est quidem : Scimus enim , nos diuina gratia illuminati , QUONIAM IUDICIUM DEI quod EST SECUNDUM ipsam VERITATEM rei nec falli potest , est IN EOS , id est contra illos QUI TALIA AGUNT , ad ipsos scilicet puniendos atque damnandos . 
[ : ] EXISTIMAS AUTEM HOC , O HOMO , QUI IUDICAS EOS , QUI TALIA AGUNT , ET FACIS EA , QUIA TU EFFUGIES IUDICIUM DEI ? 
Et cum ita sit , quod uidelicet Deus tales damnet , EXISTIMAS tu QUI IUDICAS , id est arguis uel accusas EOS QUI TALIA AGUNT , ET FACIS EA , existimas , inquam , QUIA TU EFFUGIES IUDICIUM DEI , hoc est iustam eius de talibus uindictam ? 
[ : ] AN DIVITIAS BONITATIS EIUS , ET PATIENTIAE , ET LONGANIMITATIS CONTEMNIS ? 
IGNORANS QUONIAM BENIGNITAS DEI AD PAENITENTIAM TE ADDUCIT ? 
Et numquid etiam ignoras quia tanto damnabilior es quanto maiori patientia Deus te exspectat , et exspectando diu ad paenitentiam inuitat eius benignitas , et hanc eius benignitatem patientiae in contemptum eius conuertis , et tanto minus eum uereris quanto amplius sustinet offensas tuas nec statim punit ? 
Et hoc est quod ait An ignoras ? 
Numquid CONTEMNIS DIVITIAS BONITATIS EIUS , id est Dei , hoc est diuitem et copiosam eius animi dulcedinem ? 
bonitatis dico , PATIENTIAE ET LONGANIMITATIS , id est longae eius patientiae . 
Et an IGNORAS QUONIAM BENIGNITAS DEI , id est haec bonitatis eius exhibitio qua exspectat , TE ADDUCIT quantum in ipsa est , hoc est inuitat , adhortatur AD PAENITENTIAM peccatorum suorum potius quam ad contemptum exspectantes ? 
[ : ] SECUNDUM DURITIAM AUTEM TUAM , ET INPAENITENS COR , THESAURIZAS TIBI IRAM IN DIE IRAE , ET REVELATIONIS IUSTI IUDICII DEI , Sed tu SECUNDUM DURITIAM TUAM ET COR IMPAENITENS THESAURIZAS TIBI , id est studiose tamquam pretiosas dinitias accumulas tibi IRAM , id est uindictam exercendam in te IN DIE , hoc est in tempore IRAE ET REVELATIONIS , id est uindictae Dei in te reuelandae . 
Et ut ira illa potius iustitiae quam crudelitatis intelligatur et deliberationis magis quam praesumptionis , addit IUSTI IUDICII , hoc est irae dico , id est uindictae prouenientis ex iudicio iustae deliberationis DEI qui iniuste agere non potest . 
[ : ] QUI REDDET UNICUIQUE SECUNDUM OPERA EIUS : Quam uero iustum sit iudicium subponit dicens : QUI REDDET UNICUIQUE , quod uidelicet meruerit SECUNDUM OPERA , id est qualitatem operum quae magis in intentione quam in actione consistit . 
Secundum qualitatem operum est qualitas retributionis , quia qualia sunt opera talis est retributio , pro bono scilicet bonum , pro malo malum , cum apud Deum uoluntas ipsa pro opere facti reputetur . 
Unde et ipse probator cordis et renum in abscondito uidere dicitur . 
Opus hoc loco pro affectu operis ponit , ab effectu scilicet ad causam uocabulo translato . 
Alioquin non ostenderetur aequum esse indicium Dei cum opera indifferentia sint in se , scilicet nec bona nec maia , siue remuneratione digna uideantur , nisi secundum radicem intentionis quae est arbor , bonum uel malum proferens fructum . 
Tale est ergo quod ait SECUNDUM OPERA EIUS ac si diceret secundum uoluntatem eorum quae fieri uel non , fieri appetunt . 
Alioquin superbia diaboli uei cupiditas Simonis , quae non obtinuerunt operis effectum , ad hoc iudicium pertinere non uiderentur . 
Paruuli autem qui intra annos discretionis morientes meritum habere non uidentur , ad huius iudicii reuelationem non pertinent , qua uidelicet dicitur : REDDET UNICUIQUE SECUNDUM OPERA EIUS , hoc est tribuet ei quod meruerit . 
Diligenter itaque expressit Apostolus quid sit accipiendum iudicium Dei , cum ait reuelationem iudicii . 
Non enim uerbis sed exhibitione operis quisque ibi iudicabitur , id est manifestabitur an praemio uel poena dignus fuerit . 
Cuius quidem , dum uineret , occultus etiam sanctis exitus habebatur , utrum uidelicet praedestinatus esset ad uitam an non . 
Hoc autem iudicium , id est haec reuelatio seu discussio diuini examinis , et singulariter quotidie fit in exitu singulorum morientium , et generaliter in fine saeculi facienda est , ubi quidem omnes omnibus reuelabuntur , quales uidelicet antea fuerint , an praemio scilicet an poena digni . 
In illa uero generali discussione bind in electis et reprobis ordines esse dicuntur . 
Quidam enim electorum , id est praedestinatorum , ibi iudicabunt tantum et non iudicabuntur , quidam tantum iudicabuntur . 
Sic et reproborum duo erunt ordines cum alii eorum sint iudicandi tantum , alii minime sint iudicandi . 
Quicumque enim electi purgati ante diem iudicii non inueniuntur , iudicandi , id est reuelandi , ibi erunt . 
De qualibus alibi ait : Ipse autem saluus erit , sic tamen quasi per ignem . 
Qui uero perfectae uitae inuenti fuerint uel ante ipsum iudicium purgati , non erunt ibi iudicandi , id est reuelandi , sed potius cum ipso Christo pariter iudicabunt . 
Cuius quidem maiestatis et gloriae participes ita fulgebunt ut statim ex ipsis appareat , sicut ex ipso Christo , quam bene gerint qui eis adhaeserunt , quam male qui eos contempserunt . 
Et ita ipsi quoque tamquam iudices cum Christo residebunt , securi penitus de se et alits iudicantes , hoc est , ut dictum est , reuelantes an bene cum eis an in eos male egerint , ut uel praemio ex hoc uel poena digni sins . 
Reprobi uero qui in infidelitate sua moriuntur , iam in ipso exitu suo iudicati sunt , id est reuelati , nec ulterius generaliter reuelandi , iuxta illud Veritatis : Qui non credit , iam iudicatus est . 
Hi uero qui fidem habentes , dubiam in occulto gesserunt uitam propter quod eorum incertus est exitus , ibi iudicandi sunt , id est reuelandi . 
[ : ] HIS QUIDEM QUI SECUNDUM PATIENTIAM BONI OPERIS , GLORIAM , ET HONOREM , ET INCORRUPTIONEM QUAERENTIBUS , VITAM AETERNAM : HIS QUIDEM QUI SECUNDUM . 
Quomodo secundum qualitatem operis sit qualitas retributionis ostendit , ut uidelicet pro bono bonum reddatur et e contrario . 
Et hoc est : His quidem qui secundum PATIENTIAM BONI OPERIS , subaudis sunt , ut uidelicet ostendat bene agentibus tribulationes non deesse , per quas purgantur aut proficiunt , GLORIAM ET HONOREM , id est gloriosum honorem , cum nostra uidelicet humanitas ad celsitudinem angelorum peruenerit et nos pariter haeredes Dei et cohaeredes Christi cum ipso regnabimus . 
Et ne ista gloria ad animam tantum referatur , addit etiam de glorificandis corporibus quae incorruptibilia erunt , dicens ET INCORRUPTIONEM , uidelicet corporum ; HIS , inquam , QUAERENTIBUS VITAM , non transitoriam sicut Iudaei , sed AETERNAM sicut Christiani , ut ostendat merito id eos obtinere ad quod toto desiderio anhelauerunt nec sua spe esse fraudatos , sicut de quolibet scriptum est iusto : Vitam petiit a te et tribuisti ei et item : Desiderium animae eius tribuisti ei . 
[ : ] HIS AUTEM QUI EX CONTENTIONE , ET QUI NON ACQUIESCUNT VERITATI , CREDUNT AUTEM INIQUITATI , IRA ET INDIGNATIO . 
HIS AUTEM QUI EX CONTENTIONE , sunt subaudis , id est qui scienter diuinae repugnant uoluntati ; quod statim exponit dicens ET QUI NON ACQUIESCUNT VERITATI quam nouerunt , ut uidelicet operentur secundum quod operandum esse ueraciter credunt , sed magis CREDUNT , id est acquiescunt uel assentiunt . 
INIQUITATI ut malum quod animo concipiunt opere compleant , id est adimplere studeant ; reddetur subaudis IRA ET INDIGNATIO , quam uidelicet meruerunt , id est uindicta Dei sine eius patientia . 
Electi uero si qui in ipsis quandoque puniuntur , ut uidelicet purgentur , patienter sustinent nec inde irascuntur sed potius gaudent atque grates referunt , attendentes quod scriptum est : Castigans castigauit me Dominus et morti non tradidit me et rursum : Quos diligit Deus corrigit , flagellat autem filium quem recipit . 
Unde et Hieronymus . 
Ad Castricianum : Magna ira est quando peccantibus non irascitur Deus . 
[ : ] TRIBULATIO ET ANGUSTIA IN OMNEM ANIMAM HOMINIS OPERANTIS MALUM , IUDAEI PRIMUM , ET GRAECI ; TRIBULATIO ET ANGUSTIA . 
Ostendit ex quibus praedicta ira et indignatio proueniant . 
TRIBULATIO enim ANGUSTIA est ubi is , qui torquetur , omni spe euadendi destitutus est , ut nec spes ei ad remedium aliquod sit relicta sed ipsa quoque desperatione torqueatur . 
Et quia dixerat his indefinite , addit generaliter id fieri IN OMNEM ANIMAM HOMINIS OPERANTIS MALUM , tam IUDAEI scilicet quam GENTILIS , id est tam scripta quam naturali lege instructi . 
Operantis inquit , non operati , id est perseuerantis in malitia , non desistentis ; qui etiam inter ipsa tormenta nec malam uoluntatem deponent , cum diabolo confirmati , uolentes adhuc si liceret eadem agere , atque ideo perpetua merito erit poena quia perpetua in animo perseuerabit culpa . 
Unde et beato attestante Hieronymo , merito Dominus in die indicii dicturus est : Discedite a me qui operamini iniquitatem id est qui non solum operati estis sed adhuc in ipsis cordibus uestris operamini ; ibi , ut supra diximus , apud Deum uoluntas pro opere facti computatur . 
dicit in animam , non in corpus , hominis uindictam fieri quia solius animae est , non corporis , dolere siue sentire et contristari uel delectari , irasci uel gaudere . 
Et si diligenter consideremus sola ipsa quae uelle potest , apud Deum uoluntatis remuneratorem uel praemium uel poenam ex bona uel mala uoluntate promeretur , et sola proprie dicenda est peccare sicut et uirtutes habere et sola beata effici ex uisione diuinae maiestatis , quae oculis tantum mentis , non corporis conspicitur . 
Quod autem quinque animae sensus corporei dicuntur , cum sola tantum , ut dictum est , anima sentiat , uel quod quaedam peccata carnalia , quaedam spiritualia uocentur , cum sola tantum anima peccet quae sola rationem habet et uelle potest , non ita est accipiendum ut corpus ipsum uel sentiat uel peccet , sed quia per ipsum uel sensus excercentur uel uoluntates implentur ut inglnuies gula , libido genitalibus . 
Sola itaque anima ex bona uel mala uoluntate praemium uel poenam apud Deum meretur et obtinet et sola beatitudinis uel miseriae particeps esse potest , licet ex corpore resumpto poena eius uel gloria augeatur . 
Unde duplicem contritionem impiorum et geminam stolam sanctorum , tam secundum animam scilicet quam secundum corpus , dicimus . 
Gaudebit amplius beata anima et creatorem magis glorificabit cum corpus ipsum quod hic tam infirmum et passibile gessit , uiderit ibi ita aptatum quod ulterius dissolui non possit nec ipsa ex contactu eius aliquam contrahere laesionem . 
Et haec ipsa corporis humani reparatio , corporis glorificatio uel beatitudo dicitur . 
Sic et poena corporis dici potest quam anima ipsa per corporea sustinebit membra . 
Nec tamen cum ex corporibus geminetur animarum gloria uel poena , ideo geminam istam gloriam uel poenam simplici angelorum uel daemonum gloriam poenaeue praeferimus , qui corporeae non sunt naturae . 
Quod uero , ut dictum est , sola anima doleat uel sentiat , ipsi quoque asserunt sancti . 
Unde Augustinus , De ciuitate Dei , libro XXII : Si consideremus diligentius , dolor qui dicitur corporis magis ad animam pertinet . 
Animae est enim dolere , non corporis , etiam quando ei dolendi causa existit a corpore , cum in eo loco dolet ubi laeditur corpus . 
Idem , Super Genesim : Sentire non est corporis sed animae per corpus . 
Item : Neque enim corpus sentit sed anima per corpus . 
Idem , Ad Dioscorum in ea epistola ' Tu me innumerabilium quaestionum ' : Non igitur accipit animus a corpore uel summum bonum uel partem aliquam summi boni . 
Hoc qui non uident , caecati sunt dulcedine carnalium uoluptatum , quam ex indigentia sanitatis uenire non intuentur . 
Sanitas autem perfecta corporis illa extrema totius hominis immortalitas erit . 
Tam potenti enim natura Deus fecit animam , ut ex eius plenissima beatitudine , quae in fine temporum sanctis promittitur , redundet etiam in inferiorem naturam quae est corpus , non beatitudo quae fruentis et intelligentis est propria sed plenitudo sanctitatis , id est incorruptionis uigor . 
IUDAEI PRIMUM ET GRAECI . 
Iudaeum uocat omnem scripta lege edoctum , Graecum omnem gentilium , more philosophorum qui Graeci fuerunt , ratione praeditum , id est naturali lege optime instructum . 
Quorum quo maior est discretio , maior est transgressio , et ideo ait : IUDAEI ET GRAECI PRIMUM , id est maxime , operantis malum , id est delinquentis , comparatione scilicet aliorum hominum quasi brutorum . 
[ : ] GLORIA AUTEM , ET HONOR , ET PAX OMNI OPERANTI BONUM , IUDAEO PRIMUM , ET GRAECO : GLORIA AUTEM ET HONOR . 
Repetit iustorum remunerationem quam praemisit , ut ad eam saepius memoratam amplius nos accendat . 
Pacem quidem dicit , non solum quietem ab infestatione exteriorum inimicorum , uerum etiam concordiam illam spiritus et carnis , ut in nullo ulterius caro spiritui reluctetur , omnibus prorsus finitis carnalium suggestionum molestiis . 
IUDAEO PRIMUM ET GRAECO , BONUM scilicet OPERANTI . 
Quo enim isti amplius summum bonum , Deum , uel scripto uel ratione cognouerant , amplius eius uoluntati sobrie uiuendo inhaerebant . 
Primum itaque et hoc loco pro maxime , ut supra , ponit . 
[ : ] NON EST ENIM PERSONARUM ACCEPTIO APUD DEUM . 
NON EST ENIM . 
Dixi generaliter omni atque indifferenter , nullam faciens differentiam retributionis ex dignitate personarum . 
et merito quia NON EST PERSONARUM ACCEPTIO APUD DEUM , hoc est numquam diuinum indicium minus aliquem ibi punit uel magis glorificat pro aliqua dignitate uel excellentia quam hic habere uidebatur , sed aeque omnibus secundum merita reddit tam habentibus legem quam non habentibus , tam his qui se esse de genere Israel gloriantur quam caeteris . 
Et quod secundum merita tantum reddat , ostendit cum secundum quantitatem transgressionum sit quantitas poenarum . 
Unde similiter de praemiis subintelligendum constat . 
[ : ] QUICUMQUE ENIM SINE LEGE PECCAVERUNT SINE LEGE ET PERIBUNT : ET QUICUMQUE IN LEGE PECCAVERUNT , PER LEGEM IUDICABUNTUR . 
Sicut itaque maior est transgressio eius qui legem quoque scriptam accepit quam illius qui sola naturali est instructus , ita maiorem eius poenam esse ostendit et alterius minorem , dicens : QUICUMQUE PECCAVERUNT SINE LEGE , scilicet scripta , sicuti gentiles , id est eam non habentes qua instruerentur , peribunt quidem , id est damnabuntur , sed SINE LEGE PERIBUNT , id est nullam ex transgressione legis scriptae poenam incurrent sed ex transgressione naturalis legis tantum . 
ET QUICUMQUE IN LEGE PECCAVERUNT . 
id est per transgressionem quoque scriptae legis sicut Iudaei , PER LEGEM IUDICABUNTUR , hoc est conuinci aperte rei poterunt per professionem legis susceptae quam non seruauerunt . 
Sed cum maior sit istorum transgressio qui legis quoque scriptae transgressores sunt quam legis naturalis , quare ibi dixit peribunt , hic dixit iudicabuntur ? 
cum uidelicet ea quae iudicio reseruantur peccata non tanta uideantur quanta illa quae iudicium non exspectant , sed statim damnant et perire reum cogunt , absque ullo scilicet iudicii examine . 
Sed profecto , ut diximus . 
' iudicari , dixit pro aperte conuinci , ut tanto maius peccatum appareat quanto apertius conuinci potest , ex transgressione scilicet scriptae legis quae aperte a Deo coram omnibus est tradita et miraculis confirmata . 
Quae enim publico iudicio damnantur , aperte arguuntur nec post sententiam iudicii approbatam defensorem inueniunt . 
[ : ] NON ENIM AUDITORES LEGIS IUSTI SUNT APUD DEUM , SED FACTORES LEGIS IUSTIFICABUNTUR . 
NON ENIM AUDITORES . 
Incipit inuectio in Iudaeos . 
Continuatio : dixi per legem iudicabuntur , tamquam rei scilicet , quia licet legem audiant non ideo iusti sunt nisi opera faciunt , quae lex uidelicet praecipit . 
Et hoc est : NON ENIM AUDITORES , hoc est non quia sunt AUDITORES LEGIS iusti sunt APUD DEUM , id est diuino iudicio quamuis humano , SED FACTORES , id est quia faciunt quae lex praecipit . 
At uero cum alibi dicat neminem iustificari ex operibus legis , quomodo nunc dicit FACTORES LEGIS iustificari nisi hoc loco factores dicat qui amore Dei ad faciendum spontanei sunt , secundum quod bona uoluntas pro opere facti reputatur , ut diximus ? 
Non enim exteriori opere Deo placemus sed potius ex uoluntate . 
Hic igitur de uoluntate , ibi de exteriori opere loquitur . 
Possumus etiam hic naturalem legem accipere qua sola utuntur gentiles . 
De quibus uero ait et in sequentibus illud de lege scripta operum intelligere , ut uidelicet ita intelligatur quod non illi tantum qui audiunt uerba legis naturalis iusti sunt , sed qui opere complent . 
Verba autem legis naturalis illa sunt quae Dei et proximi caritatem commendant , sicuti ista : Quod tibi non uis , alteri ne feceris et Quod uultis ut faciant uobis homines , et uos facite illis . 
[ : ] CUM ENIM GENTES , QUAE LEGEM NON HABENT , NATURALITER QUAE LEGIS SUNT , FACIUNT , EIUSMODI LEGEM NON HABENTES , IPSI SIBI SUNT LEX : CUM ENIM GENTES . 
Et uere non in auditu scriptae legis sed in opere eius , ut dictum est , uis iustificationis consistit . 
Quod apparet ex gentilibus , qui quamuis legem scriptam non habeant quam audire possint , cum tamen faciunt ea opera quae lex praecipit , aeque ut Iudaei saluantur . 
Et hoc est CUM ENIM GENTES , id est gentiles , qui LEGEM scilicet scriptam NON HABENT , NATURALITER FACIUNT , id est naturali lege instructi , hoc est cogrutione Dei ac discretione rationis quam naturaliter , hoc est ex sua creatione , habent , non ex scripta alicuius doctrina ; ipsi , dico , NON HABENTES HUIUSMODI LEGEM , id est scriptam exterius sicut habent Iudaei IPSI SIBI SUNT LEX , hoc est eamdem remunerationem assequuntur per se ipsos sine lege scripta , quam illi per obedientiam scriptae legis . 
[ : ] QUI OSTENDUNT OPUS LEGIS SCRIPTUM IN CORDIBUS SUIS , TESTIMONIUM REDDENTE ILLIS CONSCIENTIA IPSORUM , ET INTER SE INVICEM COGITATIONUM ACCUSANTIUM , AUT ETIAM DEFENDENTIUM , Quippe qui exhibent exterius in opere uoluntatem bonam quam habent in mente , OSTENDUNT OPUS LEGIS SCRIPTUM IN CORDIBUS . 
Cum dicit scriptum , perseuerantiam bonae uoluntatis innuit . 
Ut enim beatus ait Gregorius : Quod loquimur transit , quod scribimus permanet . 
Qui itaque legis auditores sunt , quasi legem loquuntur quam in membranis scriptam , non in cordibus tenent affixam ; sicut e contrario isti faciunt , bonum EIS TESTIMONIUM REDDENTE CONSCIENTIA IPSORUM , hoc est securos eos faciente de iustitia operum suorum bona ipsorum conscientia atque recta intentione quae illis , non aliis , cognita est . 
Secundum quam quidem intentionem Deus opera pensat . 
ET INTER SE INVICEM . 
Diuersa littera hic legi solet . 
Modo enim genetiui plurales ponuntur hoc modo : COGITATIONUM ACCUSANTIUM AUT ETIAM DEFENDENTIUM , modo ablatiui sic : COGITATIONIBUS ACCUSANTIBUS etc . 
Unde Augustinus . 
De ciuitate Dei , libro XX : ; In cogitationibus enim ; , sicut scriptum est , ; impii interrogatio erit ; , et Apostolus : ; Cogitationibus , inquit , accusantibus uel etiam excusantibus , in die qua iudicabit Deus occulta hominum ; , etc . 
Idem , in psalmo CXVIII : Omnia opera uel bona uel mala a cogitatione procedunt . 
In cogitatione quisque innocens , in cogitatione reus est . 
Propter quod scriptum est : ; Cogitatio sancta seruabit te ; , et alibi : ; In cogitationibus impii interrogatio erit ; ; et Apostolus : ; Cogitationibus , ait , accusantibus aut etiam defendentibus ; , etc . 
Idem , in psalmo V : ; Decidant a cogitationibus suis ; dictum est , ' decidant ' accusantibus se cm gitationibus suis , conscientia sua , sicut Apostolus dicit : ; Et cogitationum accusantium seu defendentium ; , etc . 
Puto autem hanc litterae uariationem maxime ex consuetudine Graecae linguae contigisse , cum uidelicet Graeci , ablatiuo carentes , genetiuo etiam pro ablatiuo utantur . 
Unde factum est ut , secundum diuersas translationes ex Graeco in Latinum , modo genetiuus retentus sit in Latino sicut erat in Graeco , modo prout sententia requirebat in ablatiuum apud nos sit commutatus . 
Quamuis enim haec epistola quae ad Romanos dirigitur , primo Latine scripta intelligatur , etsi in Graecia apud Corinthum scripta fuerit , credimus tamen diuersos postea eius translatores uel expositores exstitisse qui Graecos , ut dictum est , imitarentur , cum illam fortassis scripturam Latinam ad manum non haberent et ideo ad exemplaria Graeca recurrerent . 
Nunc igitur utramque litteram exponamus . 
Cum itaque praemissum sit testimonium reddente illis conscientia ipsorum , addit inter se inuicem cogitationum etc . 
, ac si diceret : et tali conscientia quae non errat in discretione operum , ea scilicet discutiens secundum ipsas animi cogitationes , hoc est intentiones ; quae quidem cogitationes habent accusare uel defendere apud Deum potius quam exteriora opera . 
Et hoc est conscientia , dico cogitationum , id est quae ipsas cogitationes magis attendit quam opera . 
Et quare eas maxime penset adnectit , quia accusant uel excusant apud Deum . 
Cogitationum dico inter se inaicem , scilicet habitarum , ut de ipsis uidelicet existiment agendum sicut de aliis , iuxta illam uidelicet supra positam naturalis legis regulam : Quod tibi non uis , alteri ne feceris et Quae uultis ut faciant uobis homines , et uos facite illis . 
[ : ] IN DIE , CUM IUDICABIT DEUS OCCULTA HOMINUM , SECUNDUM EVANGELIUM MEUM PER IESUM CHRISTUM . 
IN DIE , hoc est in tempore , Quo IUDICABIT DEUS per Filium suum , id est Iesum Christum , secundum quod scriptum est : Pater omne iudicium dedit Filio OCCULTA HOMINUM , id est intentiones potius quam exteriora opera , SECUNDUM EVANGELIUM MEUM , id est sicut ego praedico , asserens scilicet Deum potius intentionum quam operum remuneratorem . 
Si uero sit ablatiuus absolutus hoc modo : Et inter se inuicem cogitationibus accusantibus etc . 
, continuabitur ad praemissum alium ablatiuum sic : dixi conscientia ipsorum reddente illis testimonium et cogitationibus suis quas habent inter se inuicem , id est per quas sese ita ut alios pensant , ut dictum est , ipsis , inquam , suis cogitationibus , id est propriis intentionibus , subaudis reddentibus , illis testimonium . 
Et est quasi expositio eius quod praemissum est : conscientia ipsorum , ac si diceret , id est cogitationibus eorum etc . 
Et quare testimonium reddant eis , id est securos eos faciant , cogitationes suae apud Deum subdit , quia uidelicet solae , ut dictum est , cogitationes apud Deum habent accusare uel defendere . 
Et hoc est quod subponit : accusantibus aut etiam defendentibus etc . 
Quaeritur autem quomodo post datum circumcisionis mandatum : Omnis anima cuius caro praeputii circumcisa non fuerit etc . 
gentiles incircumcisi saluabantur sicut Iob et fortasse plerique alii , de qualibus dictum est : Cum enim gentes . 
. . etc . 
Sed si diligenter attendamus uerba ipsa Scripturae atque ipsum circumcisionis exordium quae primo Abrahae est iniuncta , uidebimus praeceptum circumcisionis non fuisse generale sed ad Abraham tantum et semen illius pertinere , id est Isaac , dicente Domino ad Abraham : Quia in Isaac uocabitur tibi semen non in Ismael uidelicet . 
Unde et cum circumcisionem Dominus Abrahae praeciperet , ait : Hoc erit pactum inter me et te et semen tuum post te . 
Origenes quoque super hanc epistolam in sequentibus aperte conuincit , ex ipsis aliis Scripturae uerbis soli populo Israeli et uernaculis eorum uel emptis pecunia circumcisionis signum fuisse praeceptum . 
Exposito namque illo uersiculo : Si igitur praeputium iustitias legis custodiat . 
. . etc . 
diligenter circumcisionis mandatum et rationem discutiens , ait : Non importunum uidetur circumcisionis generalem discutere rationem . 
; Dixit Dominus ad Abraham : Tu autem testamentum meum seruabis et omne semen tuum post te in generationes suas . 
Et hoc est testamentum inter me et uos et inter medium seminis tui post te : Circumcidetur omne masculinum uestrum et puer octaua die . 
Circumcidetur in uobis omnis masculus in generationibus uestris , uernaculus et pecunia emptus ; . 
Discutiamus utrum mandatum et eos qui ex gentibus crediderant constringat . 
Numquam fecit proselyti , id est aduenae , mentionem , sed uernaculum seruum uel pretio mercatum circumcidi iubet , non liberum . 
Perscrutemur ergo Leuitici legem : ; Loquere , inquit , filiis Israel et dices ad eos : Mulier si pepererit masculum , octaua die circumcidet . 
. . ; etc . 
Intuere et hic quemadmodum de lege circumcisionis tantum ad filios Israel Moyses loqui iubetur , et alienigenarum nulla fit mentio . 
Cum in quibusdam mandatis non solum filiis Israel sed et proselytis , id est aduenis , loquatur , necessario utique obseruanda distinctio est , quia sicut ibi dicitur : Loquere ad Aaron , et alibi ad filios Aaron et alibi ad Leuitas , certum est non subiacere reliquos his legibus ; [ ita ] etiam quae filiis iubentur nec alienigenae memoria ulla fit , non est putandum commune esse mandatum ubi appellationis habetur exceptio . 
Sic ergo non alius quisquam circumcisionis lege constringitur , nisi ex Abraham originem trahens uel uernaculus eorum uel pretio emptus . 
Vis autem uidere quia , sicubi uult etiam alienigenas lege connecti , significanter ostendat ? 
Audi quid scriptum sit : ; Homo ex filiis Israel et aduenis , quicumque manducauerit omnem sanguinem , animam illam disperdam quia anima omnis carnis sanguis illius est , et ego dedi uobis ut ex ipso super altare propitiaretur pro animabus uestris , quia sanguis pro anima expiabit . 
; Vides ergo hanc legem quae et aduenis data est , obseruari a nobis qui ex gentibus credimus . 
Ergo legem de obseruatione sanguinis communem cum filiis Israel et gentium suscipit ecclesia . 
Haec namque ita intelligens in lege scripta , tune beatum illud apostolorum concilium decernebat decret a , gentib us scribens ut abstinerent se a sanguine et suffocato . 
Verum requires fortasse si etiam de suffocato communis filiis Israel cum aduenis data sit lex ? 
Audi : ; Homo , inquit , ex filiis Israel et ex aduenis qui sunt in uobis , quicumque uenatus fuerit feram aut auem quae manducatur , e undat sanguinem eius et cooperiat terra quia anima omnis carnis sanguis ipsius est . 
; Verum quia inter illa quae de Leuitico superius protulimus , etiam hoc refertur : ; Homo ex filiis Israel uel ex aduenis qui sunt in eis , quicumque fecerit holocaustum aut sacrificium et ad ostium tabernaculi non adduxerit facere illud Domino , exterminabitur de populo suo ; , et per hoc uidetur etiam ecclesia ex gentibus holocaustis obnoxia fieri . 
[ Lex ] non ut faciat iubet , sed si forte fecerit , quomodo facere debeat docet . 
Certum est enim quod , dum Ierosolymis templum constaret et religio tradita patribus uigeret , plurimi etiam gentium ueniebant ad templum adorare et offerre sacrificia . 
Sed hoc quondam in loco uno tantummodo fieri praeceptum est , de quo etiam hic mandat ut ad ostium tabernaculi iugulanda uictima deducatur , tamdiu potuit legitime fieri quamdiu status loci permansit incolumis . 
Denique et Saluator ad decem leprosos quos mundauerat ait : ; Ite , ostendite uos sacerdotibus et offerte pro uobis hostias sicut praecepit Moyses ; . 
Nunc uero quid exposcitur ab aduenis quod exhibere nec propriis quidem cultoribus licet ? 
Haec dicta sunt a nobis ut ostenderemus praecipue de circumcisionis praecepto , quod non aliis quam his qui ex Abraham genus ducunt uernaculisque eorum uel pretio emptis esset iniunctum , liberos [ uero ] esse ab huiusmodi legibus eos qui per Christum Deo ex gentibus credunt . 
Item : Recuperent ergo prius statum templi . 
. . etc . 
[ : ] SI AUTEM TU IUDAEUS COGNOMINARIS ET REQUIESCIS IN LEGE ET GLORIARIS IN DEO SI AUTEM TU . 
Gentiles qui a genere sanctorum patrum et haereditate remoti , o Iudaee , tibi uidentur , cum dicat Dominus Abrahae : Quia in Isaac uocabitur tibi semen et insuper lege scripta non sunt instructi , et ita bene operantur sed in te , contra te . 
Quod cum in compositione quadam et improperii indignatione proferens , exaggerat dicens : SI TU COGNOMINARIS IUDAEUS , hoc est non ille Iudaeus existens , imitatione scilicet fidelium patrum , sed solo nomine COGNOMINARIS , a Iuda scilicet patriarcha seu a Iuda Machabaeo sic uocaris etc . 
Origenes : Non dicit ; es ; sed ; cognominaris ; . 
Docet in sequentibus quia uere Iudaeus ille sit qui in occulto circumcisus est . 
Qui autem in manifesto ut uideatur ab hominibus , non est uere sed cognominatur Iudaeus . 
Et in Apocalypsi : ; Qui dicunt se Iudaeos esse et non sunt ; . 
Qui uere Iudaeus est , ab illo Iuda uocabulum trahit de quo scriptum est : ; Iuda , te laudabunt fratres tui ; et caetera quae in Saluatore prophetata sunt . 
Augustinus , in psalmo LXXI : Iudaei maxime appellati sunt quia primo de alil tribu datus est Saul et reprobatus tamquam malus rex , post , de tribu luda Dauid , et ex illo de tribu Iuda semper reges habuerunt . 
Unde Iudaei dicti sunt . 
Et ceperunt reges alienigenae ab Herode . 
Itaque , ueniente Domino , euersum est regnum Iudaeorum et sublatum est ex Iudaeis , quia noluerunt cognoscere uerum regem . 
Iam uidete si Iudaei sint appellandi . 
Ipsi uoce sua abdicauerunt se ab isto nomine ut Iudaei non sint digni appellari , nisi tantum carne . 
Saeuiebant in Christum , id est genus Iuda , semen Dauid . 
Dicebant : ; Non habemus regem nisi Caesarem . 
; O Iudaei . 
si non habetis regem nisi Caesarem , defecit iam princeps ex Iuda , uenit cui repromissum est . 
Illi ergo uerius Iudaei , qui Christiani facti sunt ex Iudaeis . 
Iudaea uera Christi ecclesia est , credens in illum qui uenit ex tribu Iuda per Mariam . 
Haymo : ; Si autem tu Iudaeus cognominaris ; , subaudis a Iuda patriarcha , etc . 
Ambrosius : Iudaeo primum et Graeco . 
Iudaei ex tempore Iudae Machabaei dici ceperunt , qui in cause cladis restitit sacrilegiis , et fiducia Dei collegit populum et defendit genus suum . 
Notandum uero quia hoc loco Ambrosius non dicit Iudaeos dici a Iuda Machabaeo sed a tempore eius dici , praesertim cum in caeteris libris Veteris Testamenti non inueniantur sic appellati sicut in libris Machabaeorum . 
Qui etiamsi a Iuda Machabaeo sic essent appellati , uiderentur et a Iuda patriarcha sic nominari , cum ipse quoque Iudas Machabaeus ab illo Iuda sic esset appellatus . 
[ : ] ERUDITOREM INSIPIENTIUM , MAGISTRUM INFANTIUM , HABENTEM FORMAM SCIENTIAE , ET VERITATIS IN LEGE . 
ET REQUIESCIS IN LEGE , ut non fatigeris erroribus , inquirendo quae facienda sint tibi et totum in ea studium haloes occupatum , ut non ipsum alio applices , ad scripta scilicet poetarum philosophorum . 
ET GLORIARIS IN DEO , iactando scilicet te gloriosum de cognitione Dei et lege tibi ab ipso data , ex qua uidelicet lege NOSTI VOLUNTATEM EIUS , quod uidelicet ei fieri placeat , ET PROBAS , hoc est discernis non solum utilia ab inutilibus , uerum etiam UTILIORA ab utilibus . 
CONFIDIS , ut uidelicet possis ostendere aliis uiam iustitiae in mandatis Dei . 
Caecos siue in tenebris existentes seu insipientes et infantes idem intelligit , et similiter DUCEM et LUMEN et ERUDITOREM et MAGISTRUM pro eodem accipit , ut sit quaedam uerborum inculcatio ad confusionem eorum , non diuersa significatio . 
Unde autem se ducem CAECORUM esse , hoc est sufficientes ad aliis docendos , subponit : te dico HABENTEM EX LEGE FORMAM SCIENTIAE ET VERITATIS , hoc est ueram scientiam quae instruere altos et informare potest ad bene agendum . 
Tu uero talis ac tantus secundum iudicium tuum QUI ALIUM DOCES , id est corrigis etc . 
[ : ] QUI IN LEGE GLORIARIS , PER PRAEVARICATIONEM LEGIS DEUM INHONORAS . 
In quo autem se debeat corrigere subponit dicens : QUI PRAEDICAS , ex uerbis scilicet legis etc . 
; QUI ABOMINARIS IDOLA , id est simulacrorum formas propter significatum , cum non euitas SACRILIGIUM propter ipsum , quia in se ipsum malum est . 
Sacrilegium dicitur uiolatio rei sacrae sicut eorum maxime quae ad cultum Dei pertinent , ueluti templum et quae ad ipsum spectant . 
Templum uero Dei , siue materiale et figuratiuum siue spirituale et uerum , Iudaei uiolauerunt in ipso manufacto templo negotiationem exercendo , propter quam a Domino sunt inde expulsi , uel ipsum Dominum crucifigendo , qui de templo corporis sui loquens ait : Soluite templum hoc . 
. . etc . 
DEUM INHONORAS , id est facis despicabilem , quantum in te est . 
Colorem in hoc loco rhetoricum facit qui repetitio dicitur , habens in diuersis clausulis orationis idem principium , sicut est ' qui ' ' quod ' quantum est repetitum . 
[ : ] NOMEN ENIM DEI PER VOS BLASPHEMATUR INTER GENTES , SICUT SCRIPTUM EST NOMEN ENIM . 
Cum superius singulariter dixerit SI AUTEM TU , nunc uero pluraliter dicat PER VOS , plane insinuat generalem Iudaei personam se introduxisse quasi generaliter rebellem redarguens populum , de quo se esse gloriabantur isti conuersi Iudaei qui Romae erant . 
In quo quidem populo alios dicit reos furti exstitisse uel adhuc esse , alios adulterii etc . 
Continuatio : bene dico inhonoras , tu uidelicet popule Iudaeorum , quia per uos BLASPHEMATUR INTER GENTES , id est infideles , nomen DEI , id est notitia eius quam uos habere gloriamini . 
Ut enim Tullius meminit , saepe ex uitio hominis culpari scientia solet , quasi scientia illa male operari doceat . 
SICUT SCRIPTUM EST , in propheta Ezechiele his uerbis : Nomen sanctum meum quod polluistis in gentibus , id est contemptui uel irrisioni haberi fecistis et cum in se pretiosissimum esset uilificastis . 
[ : ] CIRCUMCISIO QUIDEM PRODEST , SI LEGEM OBSERVES : SI AUTEM PRAEVARICATOR LEGIS SIS , CIRCUMCISIO TUA PRAEPUTIUM FACTA EST . 
CIRCUMCISIO QUIDEM . 
Superius abstulit gloriationem legis datae per hoc quod non faciunt quae lex praecipit , et ideo s magis a lege arguuntur quam iustificentur . 
Nunc uero per hoc ipsum quod legi non obtemperant , aufert gloriam circumcisionis quia sicut legislatio nihil prodest suscipientibus nisi eam seruent , ita circumcisio nisi legi obtemperent , ut uidelicet caetera quoque praecepta impleant sicut praeceptum circumcisionis . 
Quippe qui ; in uno offenderit ; , ut alius dicit apostolus , ; reus est omnium ; , id est transgressor est seu contemptor totius legis , uniuersa scilicet Dei praecepta continentis . 
Cum enim lex omnia simul , non unum tantum , praecipiat , quisquis unum transgreditur , legem non seruat , ac si per uniuscuiusque praecepti transgressionem legis uiolatae reus efficitur . 
Nihil igitur circumcisio carnalis ad salutem prodest , si lex in caeteris uioletur , sicut et baptismus cuius locum , beato attestante Gregorio , circumcisio tenebat , si in caeteris transgressores permaneamus , non saluat . 
Cum autem circumcisio in hoc tempore iam nullius sit momenti iuxta illud ipsius Apostoli ad Galatas scribentis : Si autem circumcidamini , Christus uobis nihil proderit hoc est nihil iam utilitatis uobis ex illo signo conferet , apparet hoc loco Apostolum ad statum priorem legis spectare in quo utilis erat circumcisio . 
De quo quidem statu legis , quamuis iam praeterito et quantum ad carnales obseruantias defuncto , isti nunc etiam Iudaei conuersi gloriabantur . 
Si uero Apostolus ad suum nunc tempus respiciens dicat : CIRCUMCISIO QUIDEM PRODEST , SI LEGEM OBSERVES , tale est ac si dicat : circumcisio nunc prodest si sit spiritualis potius quam carnalis quae gentili aeque sicut et Iudaeo communis est . 
Custodia itaque legis spiritualem circumcisionem facit , id est separationem a uitiis quae per carnalem circumcisionem figuratur . 
Tale est ergo si legem custodias , ac si diceret : si sit spiritualis circumcisio cordis potius quam corporis quia superfluum est signum ubi deest per negligentiam signatum . 
SI AUTEM PRAEVARICATOR , id est transgressor etc . 
PRAEPUTIUM uocatur illa particula genitalis membri quam de summitate illius praecidebant circumcidentes . 
Et dicitur praeputium quasi a ' prae putando ' id est praescidendo , quamuis ' putare ' modo pro ' incidere ' non sit in usu sicut ' amputare ' . 
Dicitur tamen in Canticis : Tempus putationis aduenit id est amputationis . 
Quemadmodum autem circumcisio carnis circumcisionem cordis , id est separationem a carnalibus uitiis , significat , ita praeputium retentum immunditiam carnalium desideriorum demonstrat . 
Unde et Iudaei gentiles qui praeputium habebant , non praeputiatos , id est immundos , uerum ipsum praeputium , id est ipsam irnmunditiam , uocabant . 
CIRCUMCISIO TUA , in sola uidelicet carne tua , inquam , quam approbas , quam facis , non Deus ; praeputium FACTA EST tibi , id est quodarnmodo immunditia , quoniam magis reus conuinceris post susceptum circumcisionis sacramentum et professionem obseruandam legis , si eam non obserues quam si hoc non fecisses . 
[ : ] SI IGITUR PRAEPUTIUM IUSTITIAS LEGIS CUSTODIAT , NONNE PRAEPUTIUM ILLIUS IN CIRCUMCISIONEM REPUTABITUR ? 
SI IGITUR . 
Quasi a contrariis infert : quandoquidem tua circumcisio , id est carnalis , praeputium fit tibi , id est magis te inquinat et damnat si legem non obserues ; igitur PRAEPUTIUM ILLIUS gentilis , si ipse lege naturali quod scriptum est impleat , REPUTABITUR ei a Domino IN CIRCUMCISIONEM , hoc est ipsi corporale praeputium habentes aestimabuntur diuino iudicio eiusdem esse meriti cuius sunt et spiritualiter circumcisi . 
Non enim hic repetit ; circumcisionem tuam ; ut carnalem intelligat sicut superius posuit , sed simpliciter dicit circumcisionem , ut spiritualem insinuet a Deo factam . 
Qui etiam cum dicit praeputium illius sicut superius ; circumcisionem tuam ; carnale intelligit praeputium , corporis scilicet particulam , non cordis immunditiam . 
Alioquin non diceret reputari praeputium in circumcisionem . 
Sic lege : SI PRAEPUTIUM , id est ipsa praeputiata gentilitas quam uos , scilicet Iudaei , quasi ad ignominiam praeputium uocatis , CUSTODIAT IUSTITIAS LEGIS potius quam figuras , hoc est impleat moralia caritatis praecepta quae unumquemque iustificant , NONNE PRAEPUTIUM ILLIUS , hoc est ipsa gentilitas proprium habens praeputium , carnale uidelicet cum quo ipsa nascitur , REPUTABITUR a Deo digna praemio ? 
[ : ] ET IUDICABIT QUOD EX NATURA EST PRAEPUTIUM , LEGEM CONSUMMANS , TE , QUI PER LITTERAM ET CIRCUMCISIONEM PRAEVARICATOR LEGIS ES ? 
Vere et spiritualiter , ut dictum est , circumcisorum et ipsum PRAEPUTIUM LEGEM CONSUMMANS , id est adimplens : Plenitudo enim legis , ut postea dicitur , est dilectio , quod uidelicet consummare legem est ei ex natura , hoc est ex instructione naturalis legis , illa quae duo dicimus continentis praecepta caritatis : Quod tibi non uis etc . 
IUDICABIT TE , id est reum manifeste conuincet , qui lege etiam scripta instructus , de qua gloriaris , bene agere negligis ; te , dico , Iudaee , QUI PRAEVARICATOR ES LEGIS , hoc est transgressor PER LITTERAM occidentem , id est litteralem sensum et carnale signum in quibus confidis , significantibus maxime , non significatis adhaerens , id est figuris potius quam rebus ipsis et similitudini potius quam ueritati . 
[ : ] SED QUI IN ABSCONDITO , IUDAEUS EST : ET CIRCUMCISIO CORDIS IN SPIRITU , NON LITTERA : CUIUS LAUS NON EX HOMINIBUS , SED EX DEO EST . 
NON ENIM QUI . 
dico praeputium per bonorum operum exhibitionem reputari in circumcisionem , et bene dico circumcisionem per mala opera transire in praeputium , nam illi carnaliter circumcisi etsi in manifesto dicantur Iudaei , non tamen uere , id est corde , sunt Iudaei ; sed potius illi supra dicti gentiles , quamquam nullo modo reputantur Iudaei uel circumcisi . 
Manifesti Iudaei dicuntur quo solo nomine et natione Iudae Iudaei nuncupantur , foris Deum uoce confitentes et mente ab eo recedentes . 
De quibus dicitur : Populus hic labiis me honorat , cor autem eorum longe est a me . 
SED QUI IN ABSCONDITO IUDAEUS EST : confitentes Deum in corde ubi Deus uidet , et qui Deo seruire satagant , non ad hominum aspectum . 
NEQUE QUAE IN MANIFESTO EST CIRCUMCISIO , id est quae manufacta est IN CARNE , id est in carnis ablatione , non est circumcisio , id est non uera uitiorum amputatio et concupiscentiae destructio , sed uera CIRCUMCISIO est illa quae est CORDIS , id est per quam ab animo uitia et concupiscentiae amputantur . 
CIRCUMCISIO , dico , IN SPIRITU , NON LITTERA , id est iuxta spiritualem et mysticum , non litteralem sensum facta . 
CUIUS , scilicet Iudaei uel circumcisionis spiritualis , LAUS EST EX DEO quia Deus eam approbat , non homines , id est carnales , qui uidelicet legem carnaliter tantum , non spiritualiter intelligunt et opera magis quam animum pensant , uidentes in facie , non in corde . 
[ ROMANS ] [ : ] QUID ERGO AMPLIUS EST IUDAEO ? 
aut QUAE UTILITAS CIRCUMCISIONIS ? 
QUID ERGO AMPLIUS . 
Oppositionem quam possent Iudaei facere contra praedictam rationem , obiicit sibi Apostolus , ut eam soluat . 
Dicerent enim Iudaei : tu dixisti circumcisionem transire in praeputium et praeputium transire in circumcisionem , ergo quid amplius IUDAEO quam gentili ? 
id est quae maiora beneficia contulit Iudaeis quam gentilibus qui dicebantur canes et immundi ? 
aut QUAE UTILITAS CIRCUMCISIONIS , hoc est circumcisorum ? 
Hoc qui dem quasi expositio praecedentis subditur . 
Poterant quippe cum ait Iudaeo , sold illi amputagi qui ad tribum Iudae a quo dicti sunt Iudaei . 
Et quod dicitur quid amplius ? 
poterat tam ad bonum quam ad malum se habere et fortasse magis ad malum , cum Iudaeos in proximo maxime uituperasset . 
Est autem consuetudo Apostoli sicut per ' praeputium ' gentes ita per ' circumcisionem ' Iudaeos accipere . 
[ : ] MULTUM PER OMNEM MODUM . 
PRIMUM QUIDEM QUIA CREDITA SUNT ILLIS ELOQUIA DEI . 
MULTUM , uidelicet amplius , utilitatis Iudaeo quam gentili olim a Domino collatum est , PER OMNEM MODUM , id est omnibus modis , lege scilicet eos instruendo et miraculis innumeris et beneficiis confirmando et ad amorem suum prouocando . 
Sed hoc PRIMUM , id est maximum , fuit inter done Dei quod legem eis dedit , ut non solum naturali sicut gentiles , uerum insuper scripta lege instruerentur ; et hoc est quod primum , id est maximum , illud fuit beneficium quod SUNT ILLIS CREDITA , id est commissa , ELOQUIA DEI in lege uel prophetisc Quod quidem donum et eos erudire et in perpetuum retinere potest . 
Nota tamen quod non ait ' commissa ' sed CREDITA , quasi ad tempus eis sit haec doctrina accommodate ; quae quidem ad nos per spiritualem et rectam eius intelligentiam transitura erat et in carnalibus eius obseruantiis , in quibus maxime confidebant Iudaei , cessatura . 
Quasi etiam creditor eloquiorum quorum Deus dicitur pro quibus ab his , quibus ea credit quasi pretium , obedientiam requirat . 
Verba Dei eloquia dicit quasi extra alla locutionum genera per excellentiam . 
Per omnem modum , id est obedientiae fructum et salutiferam doctrinam . 
[ : ] QUID ENIM SI QUIDAM ILLORUM NON CREDIDERUNT ? 
NUMQUID INCREDULITAS ILLORUM FIDEM DEI EVACUAVIT ? 
ABSIT ! 
QUID ENIM ? 
Quae cure , diceret aliquis , de eloquiis diuinis datis illi amulo , cum propter incredulitatem eius ipsi promissa Deus non compleuerit , siue de reparatione humani generis per Filium suum , siue de quibuscumque promissionibus ? 
Quod quidem duobus modis refellit Apostolus , ostendendo non omnes in populo fuisse incredulos , ut penitus illi populo promissa negarentur , nec Deum , quia uerax est , promissiones sues posse quassare . 
Sic lege : bene dixi maximum illud esse de eloquiis diuinis per quae sibi alliceret populum suum , nam quid impedit propositum diuinum ? 
SI QUIDAM ILLORUM NON CREDIDERUNT illis eloquiis , hoc est his quae ibi promittebantur uel praedicab . 
antur NUMQUID INCREDULITAS ILLORUM , qui uidelicet non crediderunt , FIDEM DEI , id est per quam Deo crediderunt , EVACUAVIT , ut uidelicet non euenerit quod ipse Moyses , Iosue et caeteri fideles crediderunt ? 
ABSIT , ut scilicet eorum fides sit euacuata , scilicet frustrate , in his promissis ibi illis praedictis quae credidit . 
[ : ] EST AUTEM DEUS VERAX : OMNIS AUTEM HOMO MENDAX , SICUT SCRIPTUM EST : UT IUSTIFICERIS IN SERMONIBUS TUIS : ET VINCAS CUM IUDICARIS . 
EST AUTEM DEUS VERAX . 
Dixi ABSIT , nec inconsiderate sed prouide , cum sit DEUS VERAX , id est stabilis siue immobilis , in his quae promittit aut praedicit . 
OMNIS AUTEM HOMO MENDAX , id est mutabilis in suo proposito , ut uidelicet facile eius consilium aut uoluntas mutari queat . 
Forte quaeritur si homo in Christo , unitus diuinitati , mentiri aut peccare potuerit , quamuis in eo quod praemissum est : EST AUTEM DEUS VERAX et statim subiunctum est : OMNIS AUTEM HOMO MENDAX , Deus - homo exclusus uideatur , ut de puro homine tantum accipi debeat quod dictum est OMNIS HOMO MENDAX , non de homine qui Deus est . 
Nemo autem ambigere debet hominem illum Deo unitum , postquam ei unitus est aut dum ei unitus est , nullatenus peccare posse sicut eum qui praedestinatus est , postquam praedestinatus uel cum praedestinatus sit , damnari non posse . 
At uero si simpliciter dicitur hominem illum , qui unitus est , nullo modo peccare posse , potest quilibet ambigere . 
Si enim penitus peccare non potest aut male facere , quod meritum habet cauendo peccatum quod nullo modo potest committere ? 
aut quomodo etiam cauere id dicitur quod nullatenus incurrere potest ? 
Unde Boethius , Contra Eutychen et Nestorium , de homine quem Deus assumpsit : Quomodo , inquit , fieri potest ut talem assumpserit hominem qualis Adam fuit ante peccatum , cum in Adam potuerit esse peccandi uoluntas atque affectio ? 
Scriptum praeterea est in laude iusti : Qui potuit transgredi et non est transgressus , facere mala et non fecit . 
Iste in excelsis habitabit . 
. . etc . 
Et hoc quidem ad liberum hominis arbitrium pertinet ut in eius sit potestate et bene agere et male . 
Quod si Christus non habuit , libero uidetur priuatus arbitrio et necessitate potius quam uoluntate peccatum cauere , et ex natura potius quam ex gratia id habere . 
Quippe quod per gratiam cuinis collatum est , ex dono ei potius quam ex naturae suae proprietate uenit ; nec tam naturale quam gratuitum est dicendum quod ex dono alterius potius quam ex nobis habemus . 
Quis etiam neget hominem illum ex anima et carne consistere qui Deo unitus est , in unam uidelicet personam , etiam sine illa unione sicut caeteros homines in sua natura consistere posse ? 
Alioquin minoris ualetudinis esse uideretur si per se ipse subsistere non posset sicut caeteri homines , et magis accidentis quam substantiae naturam habere . 
Quod si per se etiam existere posset , cur non et peccare sic posset ut caeteri ? 
Videtur itaque nobis ut in hac quoque sicut in caeteris rebus uires propositionum diligenter attendamus , quando uidelicet cum determinatione ' possibile ' aut ' necesse ' ponitur , et quando simpliciter praedicatur , id est sine apposita determinatione . 
Verum quippe est , si simpliciter dicatur , quod eum qui praedestinatus est et qui saluandus est possibile est damnari , cum omnino possibile sit eum fuisse non praedestinatum nec saluandum . 
Non tamen cum de terminatione uerum est dicere quod eum possibile est damnari , cum sit praedestinatus uel cum sit saluandus . 
Sic et eum qui curtatus est possibile est habere duos pedes , cum sit omnis homo bipes , et eum qui caecus est possibile est uidere ; non tamen possibile est postquam curtatus est uel postquam caecus est . 
Alioquin possibile esset regressionem de priuatione ad habitum fieri , quod penitus falsum est . 
Sic et fortasse non est absurdum nos concedere simpliciter quod eum hominem , qui Deo unitus est , possibile sit peccare , non tamen posiquam unitus uel dum unitus est . 
Christum uero , id est Deum simul et hominem , modis omnibus impossibile est peccare , cum uidelicet ipsum ' Christi ' nomen Dei et hominis exprimat unionem . 
Ac sic quod dictum est OMNIS HOMO MENDAX , modis omnibus uera uidetur esse enuntiatio . 
SICUT SCRIPTUM EST : UT IUSTIFICERIS . 
Probat per auctoritatem psalmi quam uerax sit Deus in promissis suis complendis et stabilis in suo proposito . 
Promiserat quippe Dominus ad Dauid quod de semine eius Christus nasceretur . 
Quae quidem promissio post adulterium Dauid cassanda omnino uidebatur , et omnino incongruum iudicabatur ut ulterius de semine tam peccatoris hominis Filius Dei carnem susciperet ; et ita Deum , qui hoc ei promiserat , mendacem fieri oporteret . 
Quod nequaquam posse contingere idem qui tam grauiter deliquerat attendens , aiebat : Tibi soli peccaui id est ad honorem tui tantum qui etiam iniquitatem bene ordinas et ad gloriam tuam omnia conuertis , et malum coram te feci id est te sciente quem nihil latet , ut per hoc appareat quam iustus sis , qui uidelicet cum scias me promeruisse ut non mihi promissa custodias , tamen quia iustus es et uerax , non poses promissionem tuam frustrare . 
Si enim peccatum hoc Deum lateret , non uideretur quare promissionem non impleret . 
Nunc autem cum sciat peccatum committi et peccantem meruisse contrarium , seruat tamen immobilem suae ueritatis constantiam , adimplendo scilicet promissa . 
UT IUSTIFICERIS IN SERMONIBUS TUIS , hoc est ut exsequendo sermones tuos de promissionibus quas mihi fecisti iustificeris , id est iustus et uerax appareas ET VINCAS , scilicet humanum indicium , CUM IUDICARIS ab hominibus , id est argueris mendacii tamquam qui non possis ulterius propter delicta mea tuam promissionem adimplere . 
[ : ] SI AUTEM INIQUITAS NOSTRA IUSTITIAM DEI COMMENDAT , QUID DICEMUS ? 
NUMQUID INIQUUS DEUS , QUI INFERT IRAM ? 
SECUNDUM HOMINEM DICO . 
SI AUTEM . 
Oppositionem ad praemissa ipse inducit Apostolus , quasi diceret : dictum est Deum iustificari , id est iustum et ueracem maxime apparere ex peccatis , cum illam scilicet promissionem illius impedire nequeant , immo etiam ipsa ad gloriam suam conuertat . 
Sed si peccata rostra , ita ut dictum est in praemisso exemplo de Dauid , IUSTITIAM DEI commandant , id est ad laudem et gloriam ueritatis eius proficiunt , QUID DICEMUS ? 
id est quid poterimus respondere obiectioni sequenti quae ait : NUMQUID INIQUUS EST DEUS QUI INFERT IRAM ? 
id est uindictam propter peccata quae eius , ut dictum est , iustitiam commandant , id est eum maxime laudabilem ostendunt de incommutabili suae ueritatis proposito ? 
Et quondam non hoc ex persona sua Apostolus obiicit , quasi non ei uideretur ut in hoc ageret inique , addit : SECUNDUM HOMINEM DICO , id est secundum carnem animalem , qui non sapit ea quae Dei sunt , non secundum spiritualem qui iudicat omnia , id est tam in diuinis quam in humanis aequum rationis iudicium tenet . 
[ : ] ABSIT ! 
ALIOQUIN QUOMODO IUDICABIT DEUS MUNDUM ? 
Et ideo ABSIT , ut hoc scilicet recipiamus Deum iniqui agere puniendo peccata quae etiam ad eius proficiunt gloriam , ut quamuis peccata non sint bona , bonum tamen sit esse peccata . 
Unde et illud Augustini in Enchiridion : Non fit aliquid nisi omnipotens fieri uelit , uel sinendo ut fiat uel ipse faciendo . 
Nec dubitandum est Deum facere bene , etiam sinendo fieri quaecumque fiunt male . 
Non enim hoc nisi iusto iudicio sinit . 
Et profecto bonum est omne quod iustum est . 
Item : Nam nisi esset hoc bonum ut essent malae nullo modo esse sinerentur ab omnipotente bono . 
ALIOQUIN , id est si aliter esset quam dicimus , hoc est si inique faceret Deus inferendo uindictam pro peccatis , QUOMODO MUNDUM , id est uniuersos , tam bonos scilicet quam malos , iudicaret , eis uidelicet pro meritis uel gloriam uel poenam retribuendo ? 
[ : ] SI ENIM VERITAS DEI IN MEO MENDACIO ABUNDAVIT IN GLORIAM IPSIUS : QUID ADHUC ET EGO TAMQUAM PECCATOR IUDICOR ? 
SI ENIM VERITAS . 
Ad supra positam obiectionem iterum redit quasi eam commendans , quod scilicet bene iniquus uidetur Deus puniendo peccata si ipsam iustitiam eius commendant , quia nec iam pro peccatis reputari debent sed pro bonds quae eius ueritatem commandant . 
Et hoc est Si enim ueritas DEI ABUNDAVIT IN GLORIAM IPSIUS EX MEO MENDACIO , hoc est immobilitas suae ueritatis laudabilior efficitur ex mutabilitate et inconstantia meae professionis , qui licet ei mentiar , ipse tamen mibi mentiri non potest . 
QUID IUDICOR ADHUC ? 
dum uidelicet id quod facto ad eius gloriam proficit ; TAMQUAM PECCATOR , id est qua ratione ea quae facto pro peccatis reputanda sunt ? 
[ : ] ET NON ( SICUT BLASPHEMAMUR ET SICUT AIUNT NOS QUIDAM DICERE ) FACIAMUS MALA UT VENIANT BONA : QUORUM DAMNATIO IUSTA EST . 
Et cur non potius FACIAMUS MALA UT VENIANT BONA , hoc est peccemus , ut ex nostris peccatis glorificetur Deus ? 
SICUT BLASPHEMAMUR a quibusdam ET SICUT AIUNT NOS DICERE , me scilicet et caeteros spirituales qui dicimus etiam mala eam bene ordinari ut ad gloriam Dei proficiant . 
Unde et ipse etiam praedictus doctor in XI De ciuitate Dei , cum de bonitate Dei et malitia diaboli loqueretur , ait : Deus sicut naturarum bonarum optimus creator est , ita malarum uoluntatem iustissimus ordinator . 
Item ibidem de diabolo : Deus cum eum conderet , futurae malignitatis eius non erat ignarus et praeuidebat quae bona de malis eius esset ipse facturus . 
Item post aliqua : Neque enim Deus ullum , non dico angelorum , [ sed ] uel hominum creasset quem malum futurum esse praescisset , nisi pariter nosset quibus eos bonorum usibus commodaret . 
Idem in Enchiridion : Neque enim Deus omnipotens , cum summe bonus sit , ullo modo sineret mali aliquid esse in operibus suis , nisi usque adeo esset omnipotens et bonus , ut bene faceret et de malo . 
QUORUM , scilicet nos blasphemantium , id est non tam pro existimatione sua quam propter nos blasphemandos id dicentium . 
Adeo namque mala quoque a Deo bene ordinatum clarum est , ut hoc etiam gentilis ille philosophus Plato manifeste professus sit , dicens : Nihil enim fit cuius ortum non legitima causa et ratio praecedat . 
[ : ] QUID IGITUR ? 
PRAECELLIMUS EOS ? 
NEQUAQUAM . 
CAUSATI ENIM SUMUS IUDAEOS ET GRAECOS OMNES SUB PECCATO ESSE , QUID IGITUR ? 
Dixi talium nos blasphemantium iustam esse damnationem ; ex quo nos maxime commendasse uidemur quasi tales simus ex meritis nostris in quibus nihil sit blaspemandum . 
Quid igitur ? 
id est numquid potest dici quia PRAECELLIMUS tales iuste damnandos , id est ex propriis meritis et nostra uirtute digniores sumus illis ? 
NEQUAQUAM , sed potius ex Deo quam ex nobis est si quid boni habemus , sicut et in sequentibus ait quia non est uolentis neque currentis sed miserentis Dei , quia eius misericordia sufficiens est ad salutem potius quam nostra ualitudo , quoniam ex nobis omnes simul culpabiles sumus , sicut superius ostendimus tam de Iudaeis quam ex gentibus omnes inexcusabiles esse . 
Et hoc est : CAUSATI ENIM SUMUS , id est quasi causam accusando traximus tam IUDAEOS quam GRAECOS , quos sapientiores esse conuenit , OMNES SUB PECCATO ESSE , hoc est reos esse et poenae debitos tamquam transgressores . 
Et hic quidem ad generalem reuertitur inuectionem , colligens ex scripturis testimonia quibus omnes pariter reos inexcusabiles conuincat . 
[ : ] SICUT SCRIPTUM EST : QUIA NON EST IUSTUS QUISQUAM : SICUT SCRIPTUM EST , in psalmo uidelicet XIII , QUIA NON EST IUSTUS QUISQUAM etc . 
Psalmus hic , ubi haec testimonia apud nos continentur , quasi generalem inuectionem facit in omnes qui tempus uisitationis suae non cognoscentes , quasi pro abominatione habuerunt Deum pro humana redemptione incarnari et pati . 
Unde et alibi idem Apostolus : Nos autem praedicamus Christum crucifixum , Iudaeis quidem scandalum , gentibus autem stultitiam . 
Ait itaque psalmus : Dixit insipiens , id est animalis homo qui non percipit ea quae spiritus Dei sunt de arcano uidelicet illo nostrae reparationis mysterio , cum infirmitatem assumpti hominis inspiceret : Non est hic Deus . 
Dixit quidem non uerbis tantummodo sicut Petrus eum negando , sed etiam corde quia sic credidit . 
[ NON EST IUSTUS QUISQUAM ] , hoc est paucissimi et quasi nulli sunt qui iusti sunt , id est unicuique reddentes quae sua sunt . 
Absit enim ut credamus ecclesiam a primo electo usque ad nouissimum in aliquibus saltem fidelibus non perseueraturam , quae et ante legem multos et post legem plures , sicut et ipsum qui hunc psalmum composuit , et sub gratia collegit innumeros . 
Unde et in ipso aduentu Domini , iam ex maxima parte in Israel facta caecitate , nonnullos legimus superesse uelut Simeonem , Annam atque ipsam Domini matrem cum sponso suo Ioseph , et patrem et matrem Iohannis Baptistae cum ipso . 
Saepe autem cum dicitur ' omnis ' uel ' nullus ' non generaliter sed ad maiorem partem dicitur , ueluti si dicatur de ciuitate in qua pauci sunt boni : Omnes mali sunt qui in ea habitant , uel nulli boni sunt in ea . 
Hinc est illud Hieronymi , Ad Damasum papam , de filio prodigo : ; Fili , tu semper mecum es et omnia mea tua sunt . 
; Numquid angeli , throni ? 
Omnia ergo intellige prophetas , eloquia diuina . 
Secundum illud quod saepe exposuimus , non omnia ad totum esse referendum sed ad maximam partem , ut ; Omnes declinauerunt ; , et ; Omnes qui ante me uenerunt fuerunt fures et latrones ; , et ; Omnibus omnia factus sum , ut omnes lucrifacerem , et Omnes qui sua sunt quaerunt , non quae Iesu Christi ; . 
[ : ] NON EST INTELLEGENS , NON EST REQUIRENS DEUM . 
Quare autem non sit iustus quisquam subponit quia NON EST INTELLIGENS DEUM aut REQUIRENS ipsum . 
Non est intelligens Deum , id est non curat eius promissis uel minis attendere , quia animalis homo non percipit ea quae sunt spiritus Dei , sed est sicut equus et mulus quibus non est intellectus . 
Et quia non est intelligens Deum , nescit requirere eum per paenitentiam quam amisit per negligentiam . 
[ : ] OMNES DECLINAVERUNT , SIMUL INUTILES FACTI SUNT , NON EST QUI FACIAT , BONUM NON EST USQUE AD UNUM . 
Quam quidem negligentiam adnectit dicens : OMNES DECLINAVERUNT , hoc est studium suum , relicto Deo , conuerterunt ad saeculum ut pro temporalibus contemnerent aeterna , atque ita omnes pariter , tam Iudaei scilicet quam gentes , INUTILES sibi FACTI SUNT . 
Nemo quippe tam iniquus est ut omnino INUTILIS fiat , cum ipsis etiam malis Deus , ut dictum est , optime utatur , sicut nequitia Iudae siue diaboli . 
In uno quippe et eodem facto , et Deus Pater et Filius et Iudas cooperati sunt , quia Pater Filium et Filius se ipsum et Iudas tradidit Dominum . 
Traditio illa , quam et Iudas operatus est , communem omnium redemptionem est operata . 
Per praedicationem quidem Petri apostoli aliqui conuersi sunt et saluati , Iudae uero nequitiam in salutem omnium Dominus conuertit . 
Ad maiorem utilitatem nobis malo istius quam illius bono diuina usa est gratia . 
Diaboli quoque nequitiam quis dubitet a Deo semper bene ordinari , cum et ipse nihil nisi Deo permittente faciat , uel puniendo reos uel probando iustos uel quidlibet agendo ? 
Unde et potestas illius nonnisi iusta esse potest sicut uoluntas illius nonnisi iniusta , qui a Deo potestatem , a se uero habet uoluntatem . 
Non est enim potestas , ipso attest ante postea Apostolo , nisi a Deo . 
Unde et Veritas iniquo praesidi ait : Non haberes in me potestatem nisi datum esset tibi desuper . 
Qui itaque male agunt , sibi potius inutiles quam omnino inutiles intelligendi sunt , cum in ordine rerum nihil inutiliter aut superflue agi diuina , ut ostensum est , dispositio permittat . 
Quomodo autem declinauerunt omnes aut a quo declinauerunt , a bono uidelicet opere , subponit dicens : NON EST QUI FACIAT BONUM , hoc est qui bene operetur et quod debet impleat . 
Quamuis enim bona uideatur traditio Domini quae a Iuda facta est , et simul , ut dictum est , a Patre siue a Filio , non tamen id Iudas bene fecit quod peruersa intentione , id est ex cupiditate pecuniae , commisit . 
Omnia quippe opera ex intentione pensanda esse Dominus docuit dicens : Si oculus tuus fuerit simplex . 
. . etc . 
Alioquin Iudae quoque opus , in quo tam Pater quam Filius misericorditer sunt operati , bonum dicendum esset . 
NON EST USQUE AD UNUM . 
Repetitio est praemissi , illius uidelicet quod dictum est non est qui faciat bonum , ut determinatio subderetur ne generaliter dictum putaretur . 
Tale est itaque ac si diceret : non est , inquam , qui faciat bonum usquequo ueniat credendo et per amorem se copulando ei qui uere unus est et immutabilis per naturam et singularis per eminentiam , id est Deo siue Christo , qui est unos Dei et hominum mediator , per cuius fidem in sequentibus saluari nos adstruet sine operibus legis . 
Potest etiam ita intelligi non est qui faciat bonum usque ad unum , ac si diceretur : uix est qui faciat bonum , id est fere nullus est qui faciat . 
Fere enim nullus est ubi unus tantum superest . 
[ : ] SEPULCHRUM PATENS EST GUTTUR EORUM , LINGUIS SUIS DOLOSE AGEBANT : VENENUM ASPIDUM SUB LABIIS EORUM : SEPULCHRUM PATENS EST . 
Tres isti sequentes uersiculi qui in nostro psalterio habentur , in Hebraico , teste Origene siue Hieronymo , minime ita continue leguntur . 
Unde Origenes super hanc epistolam : In nonnullis , inquit , exemplaribus Latinorum ea quae subsequuntur testimonia in decimo tertio psalmo consequenter inueniuntur , in Graecis autem pene omnibus [ non amplius ] in decimo tertio psalmo quam usque ; Non est qui faciat bonum , non est usque ad unum . 
; Sed et quod dixit Apostolus : SICUT SCRIPTUM EST QUIA NON EST IUSTUS QUISQUAM , NON EST INTELLIGENS , NON EST REQUIRENS DEUM , non eisdem sermonibus inuenitur in psalmo , sed ita scriptum est : ; Dominus de caelo respexit super filios hominum ut uideat si est intelligens aut requirens Deum . 
; Et quod dixit NON EST IUSTUS QUISQUAM , puto ex eo sumpserit : ; Non est qui faciat bonitatem , non est usque ad unum . 
; Quod uero dicitur : SEPULCHRUM PATENS EST GUTTUR EORUM , LINGUIS SUIS DOLOSE AGEBANT , in quinto psalmo reperies . 
VENENUM ASPIDUM SUB LABIIS EORUM ex quodam psalmo assumptum puto , immutatis sermonibus . 
QUORUM OS MALEDICTIONE ET AMARITUDINE PLENIUM EST , ex nono psalmo uidetur acceptum . 
VELOCES PEDES EORUM AD EFFUNDENDUM SANGUINEM , uel in Isaia inuenies uel in Prouerbiis . 
Sed CONTRITIO ET INFELICITAS IN VIIS EORUM , ET VIAM PACIS NON COGNOUERUNT , non quidem ad integrum recordor ubi scriptum sit ; suspicor tamen in uno prophetarum inueniri posse . 
In psalmis autem scriptum est : NON EST TIMOR DEI ANTE OCULOS EORUM . 
Haec autem testimonia uidetur congregasse ut ostenderet quia , quod causatur Iudaeos et Graecos omnes sub peccato esse , non tam sua quam Scripturae sententia pronuntiat . 
Omnes sub peccato esse [ intelligatur de illis dictum ] quos uel naturali uel scripta lege ne peccent constat edoceri . 
Hieronymus in praefatione libri XVI In Isaiam , ad Eustochium : Quaestiunculam detulisti quod octo uersus qui leguntur in ecclesiis et in Hebraico non habentur , tertii decimi psalmi Apostolus usurparit : SEPULCHRUM PATENS , . 
. . etc . 
Animaduerti et hoc testimonium de psalmis et Isaia esse contextum . 
Nam duo primi uersus SEPULCHRUM PATENS , etc . 
quinti psalmi sunt . 
Illud autem quod sequitur VENENUM ASPIDUM SUB LABIIS EORUM , centesimi tricesimi noni psalmi [ est ] . 
Rursum quod dicitur QUORUM OS MALEDICTIONE ET AMARITUDINE PLENUM , de nono psalmo sumptum est . 
Tres autem uersiculi qui sequuntur : VELOCES PEDES EOREM AD EFFUNDENDAM SANGUINEM , CONTRITIO ET INFELICITAS IN VIIS EORUM , ET VIAM PACIS NON COGNOUERUNT , in Isaia repperi . 
Vltimus uersus , id est octauus , NON EST TIMOR DEI ANTE OCULOS EORUM , in tricesimi quinti psalmi principio est . 
Item : Denique omnes Graeciae tractatores , qui nobis eruditionis suae in psalmos commentarios reliquerunt , hos uersiculos ueru adnotant atque praetereunt , liquido confitentes in Hebraico non haberi nec esse in Septuaginta interpretibus sed in editione uulgata quae Graece koine dicitur , et in toto orbe diuersa est . 
Nunc autem litteram prosequamur . 
[ : ] OMNES DECLINAVERUNT , SIMUL INUTILES FACTI SUNT , NON EST QUI FACIAT BONUM , NON EST USQUE AD UNUM . 
Dictum est : OMNES DECLINAVERUNT et NON EST QUI FACIAT BONUM , et non solum declinauerunt , uerum etiam ut alios faciant declinare et plurimum noceant nituntur , quasi eis non sufficiat ut soli damnantur sed quasi ad defensionem sui sociam quaerunt multitudinem . 
[ : ] SEPULCHRUM PATENS EST GUTTUR EORUM , LINGUIS SUIS DOLOSE AGEBANT : VENENUM ASPIDUM SUB LABIIS EORUM : GUTTUR , quoniam formandae uel proferendae uocis instrumentum est , sermonem significat qui per guttur emittitur . 
Sermo itaque eorum , ad malum persuadens , quasi SEPULCHRUM PATENS EST ex concepta mente nequitia , quasi ex foetore inclusi cadaueris alios corrumpens atque adstantium nares offendens , id est naturalem eorum discretionem perturbans ac uitians . 
LINGUIS SUIS . 
Quasi expositio est praemissi parabolice dicti , cum dicit eos in dolo loqui , id est contra conscientiam suam ea commendare ad quae persuadent uel uituperare a quibus dehortantur . 
VENENUM ASPIDUM , quod et ipse Moyses insanabile dicit ac per hoc caeteris peius esse testatur , mortifera , id est criminalia , peccata significat quae quasi uenenum suis persuasionibus infligunt aliis . 
Haec autem , uidelicet peccata ad quae persuadent , SUB LABIIS EORUM esse dicuntur , id est callidis eorum sermonibus ita occultari ut animaduerti ab auditoribus non possint . 
Possumus etiam per VENENUM ASPIDUM insanabile illud in Spiritum Sanctum irremissibile peccatum accipere , quando quis uidelicet per inuidiam uel cupiditatem aliqua opera illorum quae a Deo fieri non dubitat , diabolo tribuit sicut non nulli Iudaeorum faciebant , qui , ut populum a Christo auerterent , opera eius tamquam diabolica uituperabant ; quae tamen Spiritu Dei , id est diuina gratia , fieri non dubitabant et ideo in Spiritum Dei , id est diuinae gratiae donum , peccare dicebantur , cum scienter diabolo tribuerent unde glorificare Deum deberent , contra propriam mentientes conscientiam . 
Quod quidem peccatum , etsi per paenitentiam deleri posses , ita tamen dining sancitum est iudicio ut nullus in hoc lapsus resipiscendo redeat , atque ideo irremisibile dicitur . 
Hoc autem peccatum SUB LABIIS EORUM latebat , non in labiis apparebat , quia , dum sic contra propriam conscientiam deliquerent , aliud in corde habebant quam ore proferebant . 
[ : ] QUORUM OS MALEDICTIONE , ET AMARITUDINE PLENUM EST : QUORUM os , id est tam sibi ipsi quam acquiescentibus maledictionem acquirit a Domino et amaritudinem , illam uidelicet de qua per prophetam dicitur : Vox died illius amara , tribulabitur ibi fortis . 
Tale est MALEDICTIONE ET AMARITUDINE [ PLENUM ] , ac si diceretur amara illa maledictione qua dicetur reprobis in damnationem : Ite , maledicti , in ignem aeternum . 
Est quidem alia maledictio quasi dulcis et paterna , quando aliquem anathematis maledictionem inferimus ad correctionem potius quam ad damnationem . 
[ : ] VELOCES PEDES EORUM AD EFFUNDENDUM SANGUINEM : VELOCES PEDES EORUM AD EFFUNDENDUM , id est affectus habent prongs ad homicidia , etsi opere non permittantur implere . 
Pes enim quo incedimus , affectum , id est uoluntatem , significat quo ad operationem perducimur . 
[ : ] CONTRITIO ET INFELICITAS IN VIIS EORUM : CONTRITIO ET INFEEICITAS , hoc est infelix contritio , est IN VIIS EORUM , id est in operibus per quae ad mortem praeparatur aeternam , alits etiam se cum conferentes ac per exempla etiam corrumpentes , ut sint quasi puluis dissoluti quem proiicit uentus a facie terrae , id est diabolica tentatio quae huc et illuc impellit et deficit a stabilitate terrae uiuentium . 
[ : ] ET VIAM PACIS NON COGNOVERUNT : ET VIAM PACIS , id est omnino in uiis suis damnatione conterentur quia uiam Dei NON COGNOVERUNT , id est Christum per quem tamquam mediatorem Dei et hominum Deo pactficati et reconciliati sumus , qui ; est pax nostra ; , ut idem ait Apostolus , ; et fecit utraque unum ; . 
Qui etiam de semetipso ait : Ego sum uia ; ego sum ostium , per me si quis introierit saluabitur . 
Hanc quidem uiam non cognouerunt , id est Christum , qui pro infirmitate carnis eum contempserunt aut purum hominem crediderunt , ac per hoc tamquam Deum eum reueriti non sunt . 
Nec Iohanni crediderunt , de eo quidem comminanti et dicenti : Iam enim securis ad radicem arboris posita est . 
Omnis enim arbor quae non facit fructum etc . 
[ : ] NON EST TIMOR DEI ANTE OCULOS EORUM . 
Et hoc est quod subponit : NON EST TIMOR DEI [ ANTE OCULOS EORUM ] , hoc est oculis carnalibus suis , quibus infirmitatem eius percipiebant , actum aryst ut eum tamquam Deum non metuerent , cum sola eius infirmitas humanitatis , non maiestas appareret diuinitatis . 
LIBER II [ : ] SCIMUS AUTEM QUONIAM QUAECUMQUE LEX LOQUITUR , HIS , QUI IN LEGE SUNT , LOQUITUR : UT OMNE OS OBSTRUATUR , ET SUBDITUS FIAT OMNIS MUNDUS DEO : SCIMUS AUTEM . 
Redit Apostolus ad inuectionem Iudaeorum , ut sicut abstulit eis gloriationem de circumcisione , auierat et de lege uel quibuscumque carnalibus obseruantiis , ne forte maxime legem in eo commendasse uideretur quod dixerat : Primum quidem quia credita sunt illis eloquia Dei . 
Legis ergo gloriationem per hoc primum aufert quod eos per legem magis argui quam iustificari conuincit . 
Continuatio : induxi testimonia ex lege , id est Veteri Testamento , per quae omnes reos esse , tam Iudaeos scilicet quam gentiles adstruerem . 
Sed scimus Iudaeos maxime his argui quibus quidem solis , non de solis , lex loquitur , cum eis solis data fuerit atque imposita . 
Et hoc est quod ait : SCIMUS AUTEM etc . 
, ac si diceret : quamuis praemissa testimonia contra gentiles quoque ex lege collegerimus , tamen scimus legem non eis fuisse locutam quibus data non fuerat , licet de eis ; sed HIS tantum QUI IN LEGE SUNT , id est professione susceptae legis tenentur adstricti . 
Notandum ' legis ' nomine quandoque proprie quinque libros tantum Moysi comprehendi , quandoque etiam totum Vetus Testamentutn sicut in hoc loco . 
Unde Augustinus , De Trinitate , libro XV : Legis nomine aliquando omnia Veteris Instrumenti eloquia , aliquando autem proprie lex dicitur quae per Moysen data est . 
UT ita OMNE OS OBSTRUATUR , id est compescatur et conticescat a sua gloriatione et non aperiatur nisi in glorificationem Dei , cum scilicet intellexerimus illius quoque peculiaris populi Dei maximam gloriam quam ex lege habebant , tamquam per eius opera se iustificari arbitrantes , nullam esse reputandam . 
ET ita SUBDITUS , id est humiliet se , DEO , nihil de sua gloriatione praesumens , quae eis etiam qui magni apud Deum uidebantur ablata est . 
[ : ] QUIA EX OPERIBUS LEGIS NON IUSTIFICABITUR OMNIS CARO CORAM ILLO . 
PER LEGEM ENIM COGNITIO PECCATI . 
QUIA EX OPERIBUS LEGIS , id est corporalibus eius obseruantiis , quae maxime populus ille attendebat ueluti circumcisionem , sacrificia , obseruationem sabbati et caeterorum huiusmodi figuralium praeceptorum , NON IUSTIFICABITUR CORAM ILLO , id est apud Deum . 
OMNIS CARO , id est omnis ea carnaliter tantum , non spiritualiter adimplens , licet coram hominibus , id est humano iudicio quod de exterioribus et uisibilibus indicat , iusti tales reputentur . 
PER LEGEM ENIM . 
Ad duo praemissa refert . 
Ad illud quod ait Ut omne os obstruatur et subditus etc , istud subiungit PER LEGEM ENIM ; ad illud uero aliud QUIA EX OPERIBUS etc . 
, istud subponit NUNC AUTEM SINE etc . 
Sic continua : quare per legem compesci a sua gloriatione homines debeant ? 
Quia per eam inexcusabiles de peccatis suis maxime redduntur quae per eam cognouerunt potius quam amiserunt , immo etiam auxerunt ut in sequentibus dicturus est : ; Ut fiat supra modum peccans peccatum per mandatum . 
[ : ] NUNC AUTEM SINE LEGE IUSTITIA DEI MANIFESTATA EST : TESTIFICATA A LEGE ET PROPHETIS . 
NUNC AUTEM . 
Dixi EX OPERIBUS propriis LEGIS scriptae , id est figuratiuis illis praeceptis quae lex naturalis ignorat , neminem iustificari apud Deum . 
Sed NUNC , id est in tempore gratiae , IUSTITIA DEI , id est quam Deus approbat et per quam apud Deum iustificamur , id est caritas , EST MANIFESTATA , per euangelicam scilicet doctrinam . 
SINE LEGE , hoc est carnalibus illis et propriis obseruantiis legis . 
Illa tamen , dico iustitia TESTIFICATA A LEGE ET PROPHETIS quae eam quoque praecipiunt . 
[ : ] IUSTITIA AUTEM DEI PER FIDEM IESU CHRISTI SUPER OMNES QUI CREDUNT : NON ENIM EST DISTINCTIO : Ex quo uero haec iustitia pendeat , statim adnectit dicens : IUSTITIA AUTEM DEI . 
FIDEM CHRISTI dicit quam de ipso habemus , eum siue ei uel in eum credendo . 
Unde et cum adiecit QUI CREDUNT , non addidit horum aliquid , ut aeque ad omnia se haberet . 
Ex fide quam de Christo habemus , caritas in nobis est propagate , quia per hoc quod tenemus Deum in Christo nostram naturam sibi unisse et in ipsa patiendo summam illam caritatem nobis exhibuisse , de qua ipse ait : Maiorem hac dilectionem nemo habet . 
. . etc . 
? 
tam ipsi quam proximo propter ipsum indissolubili amoris nexu cohaeremus . 
Unde et in sequentibus scriptum est : Quis ergo nos separabit a caritate Dei , tribulatio . 
. . etc . 
? 
et rursum : Certus sum enim quia neque mors . 
. . etc . 
Iustitia , dico , habita SUPER OMNES fideles , hoc est in superiori eorum parte , id est in anima , ubi tantum dilectio esse potest , non exhibitione operum exteriorum . 
NON EST ENIM . 
dixi super omnes pariter , tam gentiles scilicet quam Iudaeos , quia nulla est eorum differentia ex hac iustitia Dei per fidem Christi sicut olim erat ex operibus legis , quia , sicut omnes peccauerunt , ita indifferenter iustificati sunt per hanc summam gratiam a Deo nobis exhibitam . 
[ : ] OMNES ENIM PECCAVERUNT , ET EGENT GLORIAM DEI . 
Et hoc est quod ait : OMNES ENIM PECCAVERUNT ET EGENT GLORIA DEI , hoc est opus habent quasi ex debito Deum glorificare . 
[ : ] IUSTIFICATI GRATIS PER GRATIAM IPSIUS , PER REDEMPTIONEM , QUAE EST IN CHRISTO IESU , IUSTIFICATI GRATIS , id est quia iustificati sunt , non praeuenientibus meritis eorum , sed PER GRATIAM IPSIUS , id est Dei , qui prior dilexit nos . 
Quae uero sit illa gratia , id est gratuitum et spirituale ipsius donum , subponit dicens : PER REDEMPTIONEM nostram factam per Christum . 
[ : ] QUEM PROPOSUIT DEUS PROPITIATIONEM PER FIDEM IN SANGUINE IPSIUS , AD OSTENSIONEM IUSTITIAE SUAE PROPTER REMISSIONEM PRAECEDENTIUM DELICTORUM QUEM PROPOSUIT NOBIS DEUS Pater PROPITIATIONEM , id est reconciliatorem , IN SANGUINE suo , id est per mortem suam . 
Et quia non omnibus sed solis credentibus haec propitiatio proponitur a Deo , id est constituitur , addit PER FIDEM , quia eos solos haec reconciliatio contingit qui eam crediderunt et exspectauerunt . 
AD OSTENSIONEM IUSTITIAE SUAE , id est caritatis , quae nos , ut dictum est , apud eum iustificat , hoc est ad exhibendam nobis suam dilectionem uel ad insinuandum nobis quantum eum diligere debeamus , qui proprio Filio non pepercit pro nobis . 
PROPTER REMISSIONEM , id est ut per hanc iustitiam , id est caritatem , remissionem peccatorum assequamur sicut et per semetipsam Veritas de beata peccatrice ait : Remittuntur ei peccata multa quondam dilexit multum remissionem dico habitam uel praecedentium , inquam , delictorum . 
[ : ] IN SUSTENTATIONE DEI , AD OSTENSIONEM IUSTITIAE EIUS IN HOC TEMPORE : UT SIT IPSE IUSTUS , ET IUSTIFICANS EUM , QUI EX FIDE EST IESU CHRISTI . 
IN SUSTENTATIONE DEI , id est propter patientiam Dei , qui non statim punit reos et perdit peccatores sed diu exspectat ut redeant per paenitentiam et cessent a peccato , et sic indulgentiam consequantur . 
AD OSTENSIONEM . 
Primo dixerat simpliciter ad ostensionem iustitiae suae , nunc uero addit IN HOC TEMPORE , in tempore scilicet gratiae , hoc est amoris potius quam timoris . 
Cum itaque ait IUSTITIAE EIUS id est suae , in hoc tempore , per hoc quod subditur in hoc tempore , uidelicet gratiae , aperte insinuat quam iustitiam primo intellexerit , id est caritatem quae hominibus nostri temporis , id est temporis gratiae , tamquam propria conuenit . 
Potest etiam quod dicitur in sustentatione Dei ad consequens referri , id est ad hoc quod subiungitur ad ostensionem iustitiae eius in hoc tempore , ut sit scilicet sensus Deum ad hoc sustinuisse uel distulisse in praecedenti tempore ut manifestaret iustitiam suam quam diximus , id est caritatem , in hoc tempore UT SIT IPSE : IUSTUS uoluntate ET IUSTIFICANS operatione , hoc est ut et uelit implere per Christum quod promiserat , de redemptione scilicet uel iustificatione rostra , et sicut uoluerit opere adimpleat . 
EUM QUI EX FIDE EST IESU CHRISTI , hoc est qui credit eum Iesum , id est saluatorem , per hoc quod Christus est , id est Deus et homo . 
Maxima hoc loco quaestio se ingerit , quae sit uidelicet ista nostra redemptio per mortem Christi ? 
aut quomodo nos in eius sanguine iustificari Apostolus dicat , qui maiori supplicio digni uidemur , quia id commisimus iniqui serui propter quod innocens Dominus occisus sit ? 
Primo itaque quaerendum uidetur qua necessitate Deus hominem assumpserit ut nos secundum carnem moriendo redimeret , uel a quo nos redemerit qui nos uel iustitia uel potestate captos teneret , et qua iustitia nos ab eius potestate liberauerit , quodue pretium dederit quod ille suscipere uellet ut nos dimitteret ? 
Et dicitur quod a potestate diaboli nos redemerit qui per transgressionem primi hominis , qui se ei sponte obediendo subiecerat , iure quodam omnem quoque eius potestatem possidebat ac semper possideret nisi liberator ueniret . 
Sed cum solos electos liberauerit , quomodo eos diabolus possidebat siue in hoc saeculo sine in futuro magis quam modo ? 
Numquid etiam pauperem illum , qui in sinu Abrahae requiescebat , sicut et diuitem damnatum diabolus cruciabat , licet minus eum torqueret ? 
aut etiam in ipsum Abraham dominium habebat caeterosque electos ? 
Quomodo tortor ille malignus dominium in eum haberet qui portatus ab angelis in sinum Abrahae commemoratur ? 
De quo etiam ipse Abraham testatur dicens : Nunc autem hic consolatur , tu uero cruciaris et insuper chaos magnum firmatum esse asserit inter electos et reprobos , ut nequaquam hi ad illos transire possint , nedum diabolus omnibus nequior ibi dominium habeat ubi nullus iniquus locum uel etiam transitum habet . 
Quod etiam ius in possidendo hominem diabolus habere poterat , nisi forte quia eum . 
Domino permittente aut etiam tradente , ad torquendum ipsum susceperat ? 
Numquid enim , si aliquis seruus dominum suum deserere uellet et alterius potestati se subdere , ei sic agere liceret , ut non iure , si uellet , eum dominus requireret atque reduceret ? 
Quis etiam dubitet quod si sernus alicuius domini persuasionibus suis conseruum suum seducat et ab obedientia proprii domini declinare faciat , quanto amplius apud dominum suum reus constituatur seductor quam seductus ? 
et quam iniustum sit ut is qui alium seduxerit , aliquod unde prinilegium uel potestatem in eum quem seduxit habere meruerit , qui etiamsi quod prius in eum ius haberet , ex hac ipsa seductionis suae nequitia ius illud amittere meruerit ? 
Scriptum quippe est : Priuilegium meretur amittere qui commissa sibi abutitur potestate . 
Quod si alter alteri ex his conseruis praeponendus esset et potestatem in eum accepturus , nequaquam oporteret nequiorem praeesse qui nullam penitus habet priuilegii rationem , sed magis rationi consentaneum esset ut is qui seductus est , in eum qui sibi seducendo nocuit , districtionem exerceret uindictae . 
Praeterea , diabolus immortalitatem quam homini ex transgressione promisit dare non potuit , ut ex hoc eum iure aliquo retinere posset . 
His itaque rationibus conuinci uidetur quod diabolus in hominem quem seduxit nullum ius seducendo acquisierit , nisi forte , ut diximus , quantum ad permissionem Domini pertinebat , qui eum illi quasi carcerario uel tortori suo ad puniendum tradiderat . 
Non enim ille nisi in Dominum suum peccauerat , cuius obedientiam deseruerat . 
Si ergo Dominus dimittere peccatum uellet , sicut et Mariae uirgini factum est et multis etiam ante passionem suam Christus fecit , ut dictum est de Maria Magdalene , et quemadmodum scriptum est ipso ad paralyticum dicente : Confide , fili , remittuntur tibi peccata tua Si ita , inquam , sine passione homini transgressori ignoscere Dominus uellet et dicere tortori suo : ' nolo ut amplius eum punias ' quid iuste conqueri posset tortor qui nihil , ut ostensum est , iuris in torquendo acceperat nisi ex ipsa Domini permissione ? 
Si ergo Dominus hoc permittere cessaret , nullum tortori ius superesset ; cui quidem , conquerenti uel murmuranti aduersus Dominum , statim responderi a Domino conueniret : An oculus tuus nequam est quia ego bonus sum ? 
Non fecit Dominus iniuriam diabolo cum de massa peccatrice carnem mundam et hominem ab omni peccato immunem susceperit . 
Qui quidem homo non hoc meritis obtinuit ut sine peccato conciperetur , nasceretur et perseueraret , sed per gratiam suscipientis eum Domini . 
Numquid eadem gratia , si caeteris hominibus peccata dimittere uellet , liberare eos a poenis potuisset ? 
Peccatis quippe dimissis , propter quae in poenis erant , nulla superesse ratio uidetur ut propter ipsa amplius punirentur . 
Qui ergo tantam homini exhibuit gratiam ut eum sibi uniret in personam , non posset minorem impendere , dimittendo scilicet ei peccata ? 
Quae itaque necessitas aut quae ratio uel quid opus fuit , cum sola iussione sua diuina miseratio liberare hominem a diabolo potuisset ? 
quid , inquam , opus fuit propter redemptionem nostram Filium Dei , carne suscepta , tot et tantas inedias , opprobria , flagella , sputa , denique ipsam crucis asperrimam et ignominiosam mortem sustinere ut etiam cum iniquis patibulum sustinuerit ? 
Quomodo etiam nos iustificari uel reconciliari Deo per mortem Filii sui dicit Apostolus , qui tanto amplius aduersus hominem irasci debuit quanto amplius homines in crucifigendo Filium suum deliquerunt , quam in transgrediendo primum eius in paradiso praeceptum unius pomi gustu ? 
Quo enim amplius multiplicata sunt per homines peccata , irasci Deum hominibus amplius iustum fuerit . 
Quod si tantum fuerat illud Adae peccatum ut expiari non posset nisi per mortem Christi , quam expiationem habebit ipsum homicidium quod in Christo commissum est ? 
tot et tanta scelera in ipsum uel in suos commissa ? 
Numquid mors innocentis Filii in tantum Deo Patri placuit , ut per ipsam reconciliaretur nobis qui hoc peccando commisimus propter quod innocens Dominus est occisus ? 
Nec nisi hoc maximum fieret peccatum , illud multo leuius potuit ignoscere ? 
nec nisi multiplicatis malis , tantum bonum facere ? 
In quo etiam iustiores facti sumus per mortem Filii Dei quam ante eramus , ut a poenis iam liberari debeamus ? 
Cui etiam pretium sanguinis datum est ut redimeremur , nisi ei in cuius potestate eramus , hoc est ipsius , ut dictum est , Dei , qui nos tortori suo commiserat ? 
Neque enim tortores , sed domini eorum pretia captiuorum componunt aut suscipiunt . 
Quomodo etiam hoc pretio captiuos dimisit , si ipse prius hoc pretium exegerit aut instituerit ut captiuos dimitteret ? 
Quam uero crudele et iniquum uidetur , ut sanguinem innocentis in pretium aliquod quis requisierit , aut ullo modo ei placuerit innocentem interfici , nedum Deus tam acceptam Filii mortem habuerit , ut per ipsam uniuerso reconciliatus sit mundo . 
Haec et similia non mediocrem mouere quaestionem nobis uidentur , de redemptione scilicet uel iustificatione nostra per mortem Domini nostri Iesu Christi . 
Nobis autem uidetur quod in hoc iustificati sumus in sanguine Christi et Deo reconciliati , quod per hanc singularem gratiam nobis exhibitam quod Filius suus nostram susceperit naturam et in ipsa nos tam uerbo quam exemplo instituendo usque ad mortem perstitit , nos sibi amplius per amorem adstrixit , ut tanto diuinae gratiae accensi beneficio , nihil iam tolerare propter ipsum uera reformidet caritas . 
Quod quidem beneficium antiquos etiam patres , hoc per fidem exspectantes , in summum amorem Dei tamquam homines temporis gratiae non dubitamus accendisse , cum scriptum sit : Et qui pracibant et qui sequebantur clamabant dicentes : Hosanna filio Dauid . 
. . etc . 
Iustior quoque , id est amplius Deum diligens , quisque fit post passionem Christi quam ante , quia amplius in amorem accendit completum beneficium quam speratum . 
Redemptio itaque nostra est illa summa in nobis per passionem Christi dilectio quae nos non solum a seruitute peccati liberat , sed ueram nobis filiorum Dei libertatem acquirit , ut amore eius potius quam timore cuncta impleamus , qui nobis tantam exhibuit gratiam qua maior inueniri ipso attestante non potest . 
Maiorem hac , inquit , dilectionem nemo habet quam ut animam suam ponat quis pro amicis suis . 
De hoc quidem amore idem alibi dicit : Ignem ueni mittere in terram , et quid uolo nisi ut ardeat ? 
Ad hanc itaque ueram caritatis libertatem in hominibus propagandam se uenisse testatur . 
Quod diligenter attendens , Apostolus in sequentibus ait quia caritas Dei diffusa est in cordibus nostris , per Spiritum Sanctum qui datus est nobis . 
Ut quid enim Christus . 
. . etc . 
et iterum : Commendat autem caritatem suam Deus in nobis , quoniam cum adhuc . 
. . etc . 
Quae quidem plenius suo loco exponemus . 
Nunc autem succincte , quantum ad expositionis breuitatem pertinet , de modo nostrae redemptionis quid uidetur nobis sufficiat . 
Si qua uero desunt perfectioni , Tropologiae nostrae tractatui reseruamus . 
[ : ] UBI EST ERGO GLORIATIO ? 
EXCLUSA EST . 
PER QUAM LEGEM ? 
FACTORUM ? 
NON : SED PER LEGEM FIDEI . 
UBI EST ERGO . 
Dixi sine lege iustitiam Dei nunc manifestari per fidem Christi super omnes pariter qui credunt . 
Igitur , o Iudaee , UBI EST amplius GLORIATIO TUA , illa scilicet singularis quam habebas de lege et corporalibus eius obseruantiis ? 
Iam EXCLUSA EST , id est ablata tibi et annullata . 
PER QUAM LEGEM , scilicet exclusa est . 
PER LEGEM FACTORUM , id est aliquorum exteriorum operum ? 
NON , SED PER LEGEM FIDEI , ut dictum est Iesu Christi , id est caritatem ex fide nostrae saluationis per Christum uenientem . 
Nam et antequam aliquis baptizaretur , si iam credit et diligit , sicut Abraham de quo scriptum est : Credidit Abraham Deo et reputatum est ei ad iustitiam et fortasse Cornelius nondum baptizatus cuius eleemosynae susceptae sunt a Deo , et de praeteritis peccatis uere poenitet sicut publicanus qui de templo descendit iustificatus . 
Eum iustum non dubito seu iustitiam habere qui unicuique reddit quod suum est . 
Unde et ex utero sanctificatos Ieremiam et Iohannem dicimus , ubi specialiter illuminati Deum iam cognoscebant et diligebant , quamuis adhuc eis necessarium esset sacramentum suscipere circumcisionis quod tunc locum obtinebat baptismi . 
Quare ergo , inquies , istos tales postea circumcidi uel baptizari oportuit qui iam antea erant iusti , ex fide scilicet et caritate quam habebant , et quos , si tunc morerentur , saluari necesse esset ? 
Nemo quippe iustus mori potest uel habens caritatem qui damnetur . 
Rursum nemo sine baptismo uel martyrio , post datam de baptismo sententiam , saluari potest . 
Mori tamen tunc poterat cum caritatem habebat ante baptismum uel martyrium , eo quidem tempore quo , inquies , si moreretur , et saluari eum necesse esset et damnari . 
Nos autem dicimus , omnem qui Deum sincere et pure propter ipsum diligit , iam praedestinatum ad uitam , nec umquam praeueniendum morte donec ei uel per praedicationem uel per Spiritum Dominus reuelet quidquid ei de sacramentis fuerit necessarium , et insuper facultatem hoc percipiendum tribuat . 
Quod uero opponitur : eum qui ante baptismum iam iustus est , credendo scilicet atque diligendo Deum , in eo tempore tunc esse in quo , si moreretur , et saluari eum et damnari oporteret ; - - hoc opponi potest de quolibet criminaliter peccante qui ad uitam praedestinatus est , sicut de Dauid adulterante . 
Sicut enim ilium qui iustus erat saluari oporteret , sic iustum quia praedestinatus ; et sicut non baptizatum damnari necesse esset , sic istum adulterantem . 
Fuit itaque et Dauid in quodam tempore in quo , si moreretur , et damnari eum et saluari oportebat . 
Sed rursus in nullo tempore fuit in quo non posses bene mori , in nullo in quo non posses male mori , quamdiu liberum habuit uoluntatis arbitrium . 
Non tamen ideo in aliquo fuit in quo necesse esset eum et bene et male mori , immo in nullo tempore necesse fuit aliquem bene mori uel in nullo aliquem male mori , sed in singulis temporibus in quibus potest aliquis bene mori , potest in eisdem male mori . 
In nullo tamen coniunctim uerum est dicere eum posse mori simul bene et male . 
Sic et de illo qui caritatem habet ante baptismum et per hoc iustum est , concedimus quid in nullo tempore fuerit in quo necesse esset eum saluari et damnari simul , si moreretur . 
Posset quippe is qui caritatem habet ante baptismum , sine caritate tune esse et sic mori et damnari tantum , posses et mori baptizatus in eo tempore in quo nondum est baptizatus , et sic saluari . 
Quod si dicas coniunctim eum posse simul et habentem caritatem et non baptizatum , non recipio magis quam si diceres aliquem posse mori adulterum et praedestinatum . 
Sicut uero eum qui praedestinatus est bene agere oportet ut saluetur , sic eum qui iam iustus est credendo et diligendo baptizari propter praefixam Dei sententiam de baptismo uel propter ipsam iustitiae perseuerantiam . 
Si enim is qui caritatem antequam baptizetur habet , priusquam baptizetur uitam finiret , nequaquam in ipsa caritate perseueraret , cum de aeterna beatitudine penitus desperaret et se statim in ipso exitu esse in perpetuo damnandum praesentiret . 
Sicut autem ante baptismum aliquem ex fide et dilectione iustum iam dicimus , cui tamen in baptismate nondum sunt peccata dimissa , id est poena eorum penitus condonata , sic et et post baptismum paruulos et qui nullius discretionis sunt , quamnis remissionem percepeunt peccatorum , nondum tamen iustos dicimus , quamuis mundi sint apud Deum , qui nondum aut caritatis aut iustitiae capaces esse possum nec aliqua merita habere . 
Qui tamen si in hac imbecillitate moriantur , cum incipiunt de corpore exire et uident sibi per misericordiam Dei gloriam praeparatam , simul cum discretione caritas Dei in eis nascitur . 
Ne quis itaque ludaeorum nobis , immo Apostolo posses opponere nos quoque per legem factorum , id est exteriorum operum sicuti baptismi , iustificari , sufficiat nos hoc de nostra iustificatione , immo omnium quae in caritate consistit , interposuisse et antequam sacramenta suscipiantur , siue nostra siue illorum . 
Quod et propheta considerans dicebat : In quacumque hora peccator ingemuerit , saluus erit . 
[ : ] ARBITRAMUR ENIM IUSTIFICARI HOMINEM PER FIDEM SINE OPERIBUS LEGIS . 
ARBITRAMUR ENIM , nos scilicet quos Dominus ecclesiae suae praeposuit , id est censemus uel testificamur . 
Unde , ut ait Haymo , arbitros dicimus ' iudices siue testes ' . 
HOMINEM , omnem scilicet tam Iudaeum quam gentilem . 
PER FIDEM tamquam sibi necessariam quia sine fde impossibile est placere Deo . 
PER FIDEM , dico , sine operibus legis , illis uidelicet exterioribus et corporalibus obseruantiis . 
[ : ] AN IUDAEORUM DEUS TANTUM NONNE ET GENTIUM ? 
IMMO ET GENTIUM : AN IUDAEORUM . 
Arbitramur et bene , quia etiam gentes gratiam Dei assequuntur per fidem , quae tamen legis opera non seruant , sicuti Iob gentilis olim , et nunc etiam gentiles conuersi . 
Et hoc est quod ostendit dicens : AN IUDAEORUM TANTUM est DEUS per gratiam ? 
[ : ] QUONIAM QUIDEM UNUS DEUS , QUI IUSTIFICABIT CIRCUMCISIONEM EX FIDE , ET PRAEPUTIUM PER FIDEM . 
QUONIAM QUIDEM , ac si diceret utrorumque est per gratiam , quia utrosque IUSTIFICAT PER EIDEM quae ad caritatem , ut diximus , perducit . 
CIRCUMCISIONEM , id est Iudaeos . 
ET PRAEPUTIUM , id est gentiles . 
Quod dicit Ex FIDE - - PER FIDEM diuersitas est locutionis , non sententiae . 
Unde Augustinus in libro De spiritu et littera : Non ad differentiam dictum est tamquam aliud sit ex fide , aliud per fidem , sed ad uarietatem locutionis . 
[ : ] LEGEM ERGO DESTRUIMUS PER FIDEM ? 
ABSIT ! 
SED LEGEM STATUIMUS . 
LEGEM ERGO . 
Quaniam quidem per fidem sine operibus legis dicimus homines saluari , ergo legem DESTRUIMUS PER FIDEM , id est per commendationem fidei eam irritam monstramus ? 
ABSIT ! 
SED LEGEM STATUIMUS , id est uolumus ut lex per omnia compleatur . 
Ille enim ueraciter etiam figuralia nunc implet praecepta , qui illud facit uel credit quod nunc tantum illa habent figurare , non efficere , non tam sonum uocis quam sensum et intentionem attendens iubentis . 
Denique , ut ipse ait Apostolus , Plenitudo legis est dilectio . 
De qua etiam , commemoratis elusdem praeceptis , Dominus ait diuiti : Hoc fac et uiues . 
[ : ] QUID ERGO ? 
DICEMUS INVENISSE ABRAHAM PATREM NOSTRUM SECUNDUM CARNEM ? 
QUID ERGO ? 
Quandoquidem exteriora illa opera legis iustitiam non habent conferre , quid ergo iustitiae uel utilitatis DICEMUS INVENISSE ABRAHAM SECUNDUM CARNEM ? 
id est per illas carnales obseruantias ueluti circumcisionis uel sacrificiorum , ac si diceret : nihil . 
Cum dicit PATREM NOSTRUM , id est quem imitari debemus quasi filii eius per doctrinam , quaestionem suam aggrauat quasi et nos eum in istis sequi debeamus . 
[ : ] SI ENIM ABRAHAM EX OPERIBUS IUSTIFICATUS EST , HABET GLORIAM , SED NON APUD DEUM . 
SI ENIM . 
Et uere non est per illa exteriora iustitiam assecutus , dining iudicio , quia per illa nullum apud Deum pretium habet . 
Et hoc est : SI IUSTIFICATUS EST EX OPERIBUS , hoc est exteriora quae iustitiae hominibus uidebantur exercuit . 
HABET quidem GLORIAM . 
SED NON APUD DEUM , hoc est apud homines , qui de uisibilibus iudicant , magnus per hoc habetur , non apud Deum qui cordis inspector est et renum probator et in abscondito uidet . 
[ : ] QUID ENIM ? 
SCRIPTURA DICIT ? 
CREDIDIT ABRAHAM DEO : ET REPUTATUM EST ILLI AD IUSTITIAM . 
QUID ENIM ? 
Et bene dico non ex operibus Abraham iustificari apud Deum sed ex fide , quia sic habemus ex testimonio Scripturae . 
Et hoc est : Quid enim DICIT SCRIPTURA ? 
hoc est attendamus quod scriptum est in Genesi , hoc uidelicet quod sequitur : CREDIDIT ABRAHAM DEO , hoc est promissionibus diuinis , siue exeundo de terra sua ut multiplicaretur in aliena , siue de promissione fil Ii , siue de quacumque ei promisit , quantumcumque incredibilia uel magna uidentur . 
Haec autem uera est illa fides quae per dilectionem operatur . 
Cum itaque dicit : CREDIDIT DEO , tale est credendo exsecutus est libenter iussa Domini . 
ET REPUTATUM EST HOC EI a Domino AD IUSTITIAM , hoc est haec obedientia fidei eum apud Deum iustum constituit , non circumcisio uel caeterae corporales obseruantiae quae in lege postea scriptae sunt . 
[ : ] EI AUTEM QUI OPERATUR , MERCES NON INPUTATUR SECUNDUM GRATIAM , SED SECUNDUM DEBITUM . 
EI AUTEM , ac si diceret : non sine cause dico quod Abraham , si ex operibus iustificaretur , haberet gloriam , id est maximam laudem , inter homines , sed non apud Deum sed propter hoc dico quod ei QUI OPERATUR , IMPUTATUR ab hominibus MERCES SECUNDUM DEBITUM , hoc est suae acquisitionis et propriae uirtutis id dicitur esse , non ex aliena gratia conferri , cum apud Deum sola amantis fides ad iustitiam sufficiat . 
[ : ] EI VERO QUI NON OPERATUR , CREDENTI AUTEM IN EUM , QUI IUSTIFICAT IMPIUM , REPUTATUR FIDES EIUS AD IUSTITIAM SECUNDUM PROPOSITUM GRATIAE DEI . 
Et hoc est quod sequitur : EI VERO QUI NON OPERATUR , regalia uidelicet opera , sed per fidem ei uere cohaeret qui iustificat impium ; et hoc est : CREDENTI IN EUM QUI IUSTIFICAT IMPIUM . 
REPUTATUR ab eo scilicet qui iustificat impium . 
id est a Deo . 
FIDES EIUS AD IUSTITIAM , hoc est remunerat eum pro hac fide tamquam iustum . 
Hic aperte Apostolus determinauit , cum ait CREDENTI IN EUM , qualem fidem intelligit . 
Aliud est enim credere Deum , ut uidelicet ipse sit ; aliud est Deo , id est promissis uel uerbis eius quod uera sins , aliud in Deum . 
Tale quippe est credere in Deum , ut ait Augustinus , Super Iohannem : Credendo amare , credendo diligere , credendo tendere ut membrum eius efficiatur . 
Credunt itaque daemones quoque et reprobi Deum , credunt Deo , sed non in Deum quia non diligunt nec diligendo se ei incorporant , id est ecclesiae , quae eius corpus est , per deuotionem aggregant . 
Quomodo autem deputatur subponit : SECUNDUM PROPOSITUM GRATIAE DEI , id est secundum hoc quod in proposito diuinae bonitatis consistit quae magis animum quam opera remunerat . 
Alioquin multi qui facultatem operandi non habent , cum tamen habeant uoluntatem , reprobarentur . 
[ : ] SICUT ET DAVID DICIT BEATITUDINEM HOMINIS , CUI DEUS ACCEPTO FERT IUSTITIAM SINE OPERIBUS : SICUT ET DAVID DICIT , hoc est exponit nobis . 
BEATITUDINEM HOMINIS CUI DEUS ACCEPTO , hoc est per suam misericordiam suscepto cum ipse surgere per se ad eum non ualeret . 
FERT IUSTITIAM quam ipse cui affertur sumere per se non poterat , FERT , inquam , SINE OPERIBUS LEGIS , scilicet legalibus . 
[ : ] BEATI , QUORUM REMISSAE SUNT INIQUITATES , ET QUORUM TECTA SUNT PECCATA . 
Quod enim ait : BEATI QUORUM REMISSAE SUNT INIQUITATES etc . 
, generaliter dicit quicumque sint , sine Iudaei siue gentiles . 
Remittitur iniquitas quando poena eius condonatur per gratiam quae exigi poterat ad iustitiam , ac per hoc iam ipsam gratiam quasi fundamentum Scriptura constituit , ut quidquid deinceps superaedificetur , praeeunti gratiae deputetur . 
Remissis autem iniquitatibus , qualiter ad perfectionem diuina gratia hominem perducat , prosequitur cum deinde addit peccata tegi ac denique nec imputari . 
Remittuntur quidem peccata per paenitentiae gemitum de quo dicitur : Quacumque hora peccator ingemuerit quia priusquam ei uere displicet iniquitas et omnis mala eius uoluntas abscedit , iam ita cum Deo peccator reconciliatur , ut a gehennae poenis sit liberatus nec umquam gehennam incurret , si in hoc gemitu moreretur , paratus ad omnem quam posset satisfactionem . 
Tunc autem TECTA SUNT PECCATA quando in hoc saeculo satisfactio paenitentiam sequitur . 
Quae quidem satisfactio etiam purgatorias extinguit alterius saeculi poenas , cum prius paenitentia poenas deleuerit damnatorias , id est gehennales . 
Tunc igitur tecta sunt ante oculos iudicis peccata quando iam pro eis nihil uidet quod puniat . 
[ : ] BEATUS VIR , CUI NON IMPUTABIT DOMINUS PECCATUM . 
BEATUS VIR . 
Cum primum plurali numero ' beatos ' proponeret dicens : Beati quorum etc . 
, quid est quod nunc singulari numero ' beatum ' enuntiat et ' uirum ' nominat dicens : BEATUS VIR etc . 
, nisi quia diuinae gratiae beneficia usque ad singularem illum hominem extendit qui in una Christi persona Deo unitus est ? 
Cuius etiam beatitudinem , eodem propheta describente , in ipso statim capite libri scriptum est : Beatus uir qui non abiit . 
Vir quippe a ' uiribus ' dictus est ideo quia ille qui nihil debilitatis ex corruptione peccati traxit , qui fortior fortem alligauit et arma eius diripuit , quasi uir singulariter per excellentiam dicitur ; alii uero comparatione ipsius quasi effeminati et molles omnes existunt terrenis uoluptatibus subiacentes . 
Huic autem , cum omnino sit immunis a peccato , nullum DOMINUS IMPUTAVIT PECCATUM , quia nulla eum poena pro peccato dignum iudicauit aliquo , uel originali uel proprio , qui nec in peccato conceptus fuerit nec peccatum aliquod commiserit . 
Possumus etiam ter beatitudine nominata tria hominum saluandorum genera intelligere . 
Unum quidem genus est paruulorum baptismo uel martyrio sanctificatorum uel quorumlibet uere paenitentium , quibus in hac uita satisfactionem paenitentiae non licet explere ; aliud uero genus est qui per condignam satisfactionem peccata corrigunt ; tertium uero genus in unius Saluatoris singularitate , ut expositum est , permanet . 
Cum itaque ait BEATI QUORUM REMISSAE SUNT INIQUITATES , solam intelligit remissionem , quam scilicet nulla hic satisfactio sequitur . 
Paruulis autem qui iuxta psalmistam in iniquitatibus concepti sunt , illae , in quibus concepti et nati iniquitates remittuntur dum originalis peccati damnationem pro eis , ut diximus , non incurrunt . 
Caeteri uero , sicut supra quoque meminimus , satisfactione bonorum operum peccata contegunt praeterita . 
Et hoc quidem ipsa constructionis proprietas exigere uidetur , ut cum hic dicitur quorum et quorum , non eosdem intelligamus sed dinersos . 
Alius est enim sensus si semel proferatur quorum , hoc modo : BEATI QUORUM REMISSAE SUNT INIQUITATES ET TECTA SUNT PECCATA , alius si repetitum bis dicatur sicut praesens habet littera . 
Semel quippe dictum eosdem , duplicatum diuersos insinuat . 
Quaestio de gratia Dei et meritis hominum hoc loco se ingerit , quae sint apud Deum uidelicet merita rostra , cum omnia bona eius tantum gratiae tribuenda sunt , ; qui in nobis operatur ; , eodem attestante Apostolo , et uelle et perficere pro bona uoluntate . 
Unde et alibi ait : Quid autem haloes quod non accepisti ? 
Si autem accepisti , quid gloriaris quasi non acceperis ? 
Quaerendum etiam in quo merita nostra consistet , in uoluntate uidelicet tantum an etiam in operatione , id est quid ad gloriam siue poenam Deus in nobis remuneret ; et utrum uirtus ad beatitudinem sufficiat etiamsi in operationem non prorumpat ; et utrum opus exterius quod bonam uel malam uoluntatem sequitur , meritum augeat ; et cum omnis uirtus sit animi et in ipso fundata consistat , utrum omne peccatum similiter animi sit ; et quid inter uitium animi et peccatum differat et quot modis peccatum dicatur ? 
- - Sed quia hoc maxime ad ethicam pertinet considerationem , et diutius in his definiendis immorandum esset quam breuitas expositionis postulat , nostrae id Ethicae discussioni reseruemus . 
[ : ] BEATITUDO ERGO HAEC IN CIRCUMCISIONE TANTUM MANET , AN ETIAM IN PRAEPUTIO ? 
DICIMUS ENIM QUIA REPUTATA EST ABRAHAE FIDES AD IUSTITIAM . 
BEATITUDO ERGO . 
Quandoquidem ostensum est quot modis beatitudo dicatur sine habeatur , illud etiam uideamus a quibus habeatur , id est a circumcisis tantum an etiam a praeputiatis . 
Et hoc est quod quaerendo ait : ERGO HAEC BEATITUDO , quam uidelicet in Deum asseqnimur sine operibus etiam legis credendo , MANET IN CIRCUMCISIONE TANTUM , id est in circumcisis , AN ETIAM IN [ PRAEPUTIO , id est in ] praeputiatis ? 
Quae uero sit haec beatitudo determinat dicens eam esse quam Abraham consecutus est cum ex fide fuerit iustificatus . 
Et hoc est quod subdit : DICIMUS ENIM , id est ex supra posito conuincimus testimonio QUIA ABRAHAE FIDES , qua , ut expositum est , in Deum credidit , reputala est ei apud Deum AD IUSTITIAM id est Deus iustum eum esse reputauit et remunerationem iustorum dignum iudicauit . 
[ : ] QUOMODO ERGO REPUTATA EST ? 
IN CIRCUMCISIONE , AN IN PRAEPUTIO ? 
NON IN CIRCUMCISIONE , SED IN PRAEPUTIO . 
Dixi reputata est . 
Ergo quaeramus in ipso Abraham QUOMODO , id est quando , sit ei REPUTATA fides eius ad iustitiam , utrum uidelicet antequam circumcideretur uel post , ut per eum uidelicet etiam de caeteris hominibus indicare possimus , utrum uidelicet sold circumcisi hanc beatitudinem iustitiae assequantur an non ? 
Et hoc est quod ait quomodo ? 
scilicet quaerendo et statim soluendo , IN CIRCUMCISIONEM , id est postquam circumcisus fuit , AN IN PRAEPUTIO , id est antequam circumcideretur , dum adhuc uidelicet praeputium retineret ? 
[ : ] ET SIGNUM ACCEPIT CIRCUMCISIONIS , SIGNACULUM IUSTITIAE FIDEI , QUAE EST IN PRAEPUTIO : UT SIT PATER OMNIUM CREDENTIUM PER PRAEPUTIUM , UT REPUTETUR ET ILLIS AD IUSTITIAM : ET SIGNUM ACCEPIT . 
Forte quaereret aliquis quare superflue circumcisionem acceperit Abraham , cum ante iustificatus fuerit nihilque in ea iustificationis acceperit ? 
Et ideo , hanc questionem praeueniens , ait non ad iustificationem aliquam eum hoc signum exterius accepisse , sed ad significationem et ostensionem iustitiae quae iam habebat in mente dum adhuc in praeputio esset . 
Et hoc est quod dicitur : Et signum accepit CIRCUMCISIONIS , hoc est circumcisionem accepit pro signo . 
Et cuius rei signo , statim subponit : SIGNACULUM , id est pro signaculo , id est signo IUSTITIAE FIDEI QUAE EST etiam IN PRAEPUTIO , id est in praeputiatis nihilo minus quam in circumcisis , ut uidelicet tali ligno iustitiam potius designaret quam adipisceretur . 
IUSTITIA FIDEI , dicit , quae est in mente , ad differentiam illius quam solent homines iustitiam appellare , quam scilicet exterius exercent in uindicta malorum et in beneficius aliquibus exigendis . 
Unde scriptum est : Attendite ne iustitiam uestram faciatis coram hominibus , ut uideamini ab eis . 
Possumus etiam ita uariare signum et signaculum ut circumcisio ipsa alterius rei sit signum , alterius uero signaculum ; signum quidem sit carnalium Abrahae filiorum et signaculum spiritualium , cum ipse tam Iudaeorum secundum carnem quam gentilium per fidem pater sit constitutus . 
Est quippe , iuxta Haymonem , ' signaculum ' quasi sigillum ; quod alicui rei imprimitur ut lateat ; atque ideo bene referendum uidetur ad spirituales filios Abrahae ex gentibus futuros qui nondum apparebant . 
Circumcisio itaque quae in ipso incepit et in carnali eius posteritate est reseruata , tam signum quam signaculum fuit , quia et per eam distinguebantur a caeteris populis filii Abrahae carnales , et praesignabantur futuri ex gentibus filii eius spiritales , qui eum uidelicet per fidem imitarentur . 
Unde et bene Ismael quem secundum carnem , non secundum uirtutem miraculi , genuit , circumcisus legitur , per quod uidelicet carnalium Abrahae filiorum circumcisio designetur exterior , per quam , ut dictum est , carnalis Ismael cognosceretur . 
Isaac uero , qui postea natus est , gentilis populi postea uocati spiritualem a uitiis circumcisionem exprimit , quam et proselyti praefigurabant . 
Recte itaque Apostolus , signum et signaculum distinguens quantum ad Iudaeos carnales Abrahae filios et gentiles filios eiusdem spirituales , dixit primitus signum circunicisionis , id est signum carnalis Israel , per quod uidelicet populus ille a caeteris distinguebatur , et postmodum SIGNACULUM IUSTITIAE FIDEI quae est in praeputio , id est sacramentum spiritualis circumcisionis quam solam habent fideles ex gentibus collecti . 
Potest etiam signaculum quasi expressum signum intelligi , iuxta quod in laude apostatae angeli dicitur : Tu , signaculum similitudinis . 
. . etc . 
Per hoc quippe circumcisionis signum maxime iustus ac spiritualis homo exprimitur qui uoluptatibus carnis propter Deum renuntiat , et a se illas amputat quae maxime in renibus dominantur et per genitalia exercentur . 
Potest etiam signaculum quasi diminutiuum accipi a ' signo ' id est paruum signum iustitiae Abrahae . 
Non enim erat magnum illam cuticulam ad imperium Dei amputare , ad comparationem eorum quae postea spirituales Abrahae filii , tam martyres quam reliqui sancti , pro Christo sustinuerunt . 
Potest etiam sic distingui signum et signaculum ut quod signum magnum est in carne , tam bonis uidelicet quam malis commune , paruum est signum iustitiae Abrahae , quia pauci sunt qui Abrahae ita per iustitiam cohaereant sicut per carnem . 
Signum itaque est secundum carnem , sed signaculum , id est paruum signum , secundum iustitiam quia in multis Abrahae posteris secundum carnem est dilatatum , sed in paucis secundum iustitiam contractum . 
Unde bene dicit signum circumcisionis , scilicet exterioris , quae omnibus aeque conuenit , et signaculum iustitiae quae paucorum est . 
Nunc uero pauca de uirtute et sacramento circumcisionis discutienda sunt , quid uidelicet ipsa conferret aut significaret , et quare potius in membro genitali et uirili , non femineo , instituta sit , et in octaua die iussa fieri in infantibus . 
In adultis quippe nullum erat circumcidendi determinatum tempus , nisi quando ad Iudaismum conuerterentur . 
Constat autem hoc idem apud antiquos circumcisionem ualuisse quod nunc apud nos baptismus efficit . 
Unde Augustinus , De nuptiis et concupiscentia , libro I : Ex quo enim instituta est circumcisio in populo Dei , quod erat tunc SIGNACULUM IUSTITIAE FIDEI , ad significationem purgationis ualebat , et in paruulis ueteris originalis peccati sicut et baptismus ex illo ualere cepit ad innouationem hominis ex quo est institutus . 
Gregorius , in Moralibus , libro IV : Quod ualet apud nos aqua baptismatis , hoc egit apud ueteres uel pro paruulis sola fides , uel pro maioribus uirtus sacrificii , uel pro his qui ex Abrahae stirpe descenderant mysterium circumcisionis . 
Ex his itaque liquet circumcisionem apud antiquos eamdem uim obtinuisse in remissionem peccatorum quam habet modo baptismus ; et tamen qui modo baptizati statim moriuntur , regnum caelorum statim ingrediuntur . 
Quod tunc non fiebat , quia scilicet hostia nondum erat soluta , in effusione uidelicet sanguinis Christi , sicut nec illi qui baptismo Christi baptizati , fortassis ante passionem eius mortui sunt , ianuae caelestis aditum adhuc habere poterant . 
Non enim nisi per mare Rubrum transitum habuerunt Israelitae ad terram promissionis , hoc est baptismus , qui per mare designatur ; non potest sine rubore , id est sanguinis Christi effusione , quemquam ad ueram promissionis terram , id est caelestem Ierusalem , transmittere . 
Quemadmodum uero baptismo Christi hostia postmodum adiuncta regnum caelorum contulit , ita eadem circumcisione praecedentium subsecuta idem eis praestitit . 
Est autem circumcisio carnis signum interioris animae circumcisionis , sicut ablutio exterior baptismi signum interioris animae mundationis per peccatorum remissionem . 
Maxime autem in genitali membro quo per carnalem concupiscentiam culpae originalis peccatum una cum prole propagatur , hoc sacramentum fieri oportuit , ut illud merito membrum plecteretur per quod peccatum ipsum ad posteros transmittitur . 
Mulier uero cui dictum est : In dolore paries filios non huiusmodi poena afficienda fuit , cui ad poenam satis esse debuit in genitali suo , per quod similiter peccatum transfunditur , partus grauissimus dolor quem in eo sustinet . 
Cui , ni fallor , sexui sacrificium pro eo oblatum ad indulgentiam sufficit , atque ad originalis peccati remedium . 
Videtur insuper nobis ob hoc praecipue genitale uiri potius quam mulieris circumcidendum fuisse , ut in hoc signaretur omnibus in populo illo , qui per illud membrum gignerentur , huius sacramenti remedium esse necessarium , per quod ipsi a ueteris hominis expiarentur contagione . 
Quod non ita est de muliere , cum Dominus Iesus ex muliere absque omni peccato natus fuerit . 
Potest etiam uiri circumcisio beatum eumdem uirum specialiter designare qui solus sine concupiscentia conceptus , carnem puram et penitus absque praeputio immunditiae suscepit . 
In cuius quidem typo , femur Abrahae , quod pamo circumcisum est , seruus eius in sacramento suscepit quasi in eum iurans qui ex semine illo nasciturus ei primo fuerat promissus , id est in Christum . 
Circumcisioni uere infantium certa dies , id est octaua , recte praefixa est , ut in hoc uidelicet praefiguraretur illius octauae claritatem et beatitudinem quae sanctis promissa est , illis solis deberi qui innocenter more paruulorum uixerunt , nec purificationis sacramentum ad hoc sufficere nisi innocentia custodiatur uitae . 
Ad quod nos Dominus adhortans , constituto in medio parnulo , ait : Nisi conuersi fueritis et efficiamini sicut paruulus iste etc . 
Octaua dies , qua circumciditur parnulus , futuram sanctorum claritatem in die resurrectionis significat , quando uidelicet resumptae carnis ueritas permanebit sine superaddita corruptela peccati ; quae erit uera circumcisio , in expoliatione scilicet ueteris hominis cum actibus suis , cum iam nullis carnalis concupiscentiae stimulis manentibus , angelice nobis uiuendum fuerit , ubi , inquit Veritas , neque nubent neque nubentur , sed erunt sicut angeli Dei . 
Quia uero totum praesentis uitae tempus per septem dies peragitur , recte illa perpetua uitae futurae claritas per octauam intelligitur . 
Unde et psalmos , qui intitulantur Pro octaaa , ad diem resurrectionis certum est pertinere . 
Quaeritur autem de infantibus ante octauam diem morientibus , utrum damnentur , cum eos uidelicet nondum iuxta praeceptum Domini circumcidi liceat nec pro eis legamus sacrificia esse offerenda ante diem maternae purificationis , id est a natiuitate masculi quadragesimum . 
At uero cum scriptum sit : Omnis anima cuius caro praeputii circumcisa non fuerit , peribit de populo suo et rursus praecepto Domini ante octauam diem a circumcisione pueri inhibeantur , uidetur crudelis diuina sententia in damnatione talium , qui et his circumcisionem necessariam instituit et circumcidi quando possent non permittit . 
Neque enim a Saluatore quidquam praecipi uel institui oportuit quod saluti obsisteret ; nec eneruari debuit remedium quod pluribus proficere posses , utpote fides parentum siue sacrificiorum ritus quibus antea paruulos siue adultos mundari constat , iuxta illud Gregorii quod nouissime adiecimus . 
Sed haec quidem obiectio in nostri quoque sacramenti institutione , id est baptismi , redundare uidetur , cum uidelicet propter aquae tantum absentiam deesse nonnullis baptismum contingat , quem in aqua solummodo Dominus instituit ; nec tamen eos , cum uel ipsi ad hoc nitantur uel alii propter eos , saluandos esse definimus absque baptismo , nisi interueniat martyrium . 
Prouidentiae itaque diuinae omnem eius dispositionem committentes , qui solus nouit quare hunc elegerit , ilium uero reprobauerit , auctoritatem Scripturae quam ipse dedit immobilem teneamus , ut uidelicet tempore circumcisionis nullos de semine Abrahae sine illa mortuos temere asseramus saluari , nisi forte pro Domino interfecti sint sicut de innocentibus creditur . 
Attende autem quod dictum est de semine Abrahae , cum nonnulli fideles , et post institutionem circumcisionis ante aduentum Christi incircumcisi morientes , lege naturali nihilo minus quam circumcisi saluati sunt sicut Iob et nonnulli fortasse alii gentilium , naturali lege contenti ; et sacrificiorum ritu quae Iob quoque pro filiis obtulisse legitur , ab originali peccato seu propriis expiati sicut Abel uel Noe ante legem uel circumcisionis institutionem . 
De qualibus supra Apostolus meminit dicens : Cum enim gentes quae legem non habent . 
. . etc . 
Unde et Isidorus . 
De summo bono , libro I , capitulo XV : Christi , inquit , aduentum non tantum plebis Iudaeae sancti prophetantes exspectauerunt , sed fuisse etiam in nationibus plerosque sanctos uiros , prophetiae donum habentes , quibus per Spiritum Sanctum Christus reuelabatur et a quibus exspectabatur , sicut Iob . 
Balaam , qui Christi utique praedicauerunt aduentum . 
Licet autem Iob ex Abraham quoque et Isaac per Esau descendisse credatur , non tamen in semine Abrahae uel Isaac quisquam est computandus qui ex patriarcharum filiis in cultu Dei minime remanentibus sit procreatus . 
Unde et Dominus Abrahae , leniens molestias eius , de expellenda scilicet Agar ancilla et Ismaele filio eius ad imperium Sarae : Non tibi , inquit , uideatur asperum super puero et super ancilla tua . 
Omnia quae dixerit tibi Sara , audi uocem eius , quia in Isaac uocabitur tibi semen . 
Sed et filium ancillae faciam in gentem magnam quia semen tuum est . 
Hoc et Apostolus in inferioribus praesentis epistolae prosecutus et quasi spiritualiter exponens : ait : Non enim omnes qui ex Israel hi sunt Israelitue , neque qui semen sunt Abrahae omnes filii , sed in Isaac uocabitur tibi semen ; id est non qui filii carnis hi filii Dei , sed qui filii promissionis sunt , aestimantur in semine . 
Itaque , iuxta historiae ueritatem , neque Iob neque alii multi , licet de genere sint Abrahae , tamen semen Abrahae uocandi non sunt quia de infidelibus , ut dictum est , nati sunt . 
Patres tamen talium , licet infideles fuerint utpote Ismael siue Esau , semen Abrahae sunt quia non de infidelibus geniti ; iuxta quod Dominus Abrahae supra dixit de Ismael quia semen tuum est , non tamen in illis semen Abrahae uocandum erat sicut in Isaac . 
Aliud est itaque Isaac siue Ismael ' esse ' semen Abrahae , aliud in Isaac siue Ismael ' uocari ' semen Abrahae . 
Tale quippe est : In Isaac uocabitur tibi semen ac si diceretur in posteris Isaac , tam uidelicet came quam fide ei coniunctis , non aliquibus interuenientibus patribus a cultu Dei recedentibus . 
Hoc enim credo significari cum Dominus , circumcisionis pactum cum Abraham et semine eius iniens , praemissis istis : Statuam pactum meum inter me et te et inter semen tuum post de in generationibus suis mox adiunxit : Foedere sempiterno , ut sim Deus tous et Deus seminis tui post te . 
Tale quippe est in generationibus tuis foedere sempiterno , ut sim . 
. . etc . 
ac si diceretur : in posteris tuis mihi continue per obedientiam foederatis , nec a cultu meo per interpositionem infidelium patrum disiunctis . 
Hoc autem modo neque Iob neque caeteri gentiles , ab Ismael uel Esau descendentes , in semine Abrahae sunt aestimandi nec ad eos quidquam uel circumcisio uel caetera legis figuralia praecepta pertinent , cum haec solummodo Abrahae et semini eius ut supra determinauimus , ininncta sins . 
Scriptum quippe est de circumcisione , Domino sic eam Abrahae primo praecipiente : Statuam pactum meum inter me et te et semen tuum post te in generationibus suis foedere sempiterno , ut sim Deus tuus et seminis tui post te , daboque tibi et semini tuo terram peregrinationis tuae , omnem terram Chanaun , in possessionem aeternam eroque Deus eorum . 
Et tu ergo custodies pactum meum et semen tuum post le in generationibus suis . 
Hoc est pactum quod obseruabitis inter me et uos et semen tuum post te : Circumcidetur ex uobis omne masculinum et circumcidetis carnem praeputii uestri , ut sit in signum foederis inter me et uos . 
Infans octo dierum circumcidetur in uobis . 
Omne masculinum in generationibus uestris tam uernaculus quam emptitius circumcidetur et quicumque non fuerit de stirpe uestra , eritque pactum meum in came uestra in foedus aeternum . 
Masculus cuius praeputii caro circumcisa non fuerit , peribit anima illa de populo suo quia pactum meum irritum fecit . 
Et post aliqua : Super Ismael quoque exaudiui te et multiplicabo eum ualde . 
Pactum uero meum statuam ad Isaac quem pariet tibi Sara . 
Augustinus , De nuptiis et concupiscentia , libro : De circumcidendis Deus sic mandauit infantibus : ; Masculus qui non circumcidetur came praeputii sui octauo die , disperiet anima eius de genere suo quia testamentum meum dissipauit . 
; Dicat iste , si potest , quomodo puer ille octo dierum testamentum dissipauit , quantum ad ipsum proprie attinet innocens infans ? 
Tunc ergo dissipauit testamentum Dei , non hoc de imperata circumcisione sed illud de ligni prohibitione , quando ; per unum hominem peccatum [ intrauit in mundum ] et per peccatum mors , et ita in omnes homines petransiit in quo omnes peccauerunt . 
; Ecce , beato exponente Augustino , quomodo unusquisque in primis parentibus testamentum siue pactum Domini , id est primam eis a Domino legem datam in paradiso , transgressi sunt , ut saltem originalis peccati uinculo teneantur ; ut et paruulus , cum de Abraham caeterisque fidelibus natus parentibus , de populo quo , id est a sorte et beatitudine fidelium patrum quorum , sit excludendus , nisi ei circumcisionis , ut dictum est , remedio subuentum fuerit . 
Quod uero in praecepto circumcisionis additum est : Tam uernaculus quam emptitius circumcidetur et quicumque non fuerit de stirpe uestra ita est intelligendum ut de uernaculis uel emptitiis eorum , siue fuerint Hebraei , id est de stirpe sua , siue non , hoc praecipiat Dominus , non de aliis nationibus . 
Tale est ergo : Tam uernaculus quam emptitius et quicumque non fuerit . 
. . etc . 
ac si diceret de uernaculis et emptitiis etiam omnes illi qui non fuerint de stirpe uestra . 
Non est itaque circumcisionis generale praeceptum sicut est baptism ) , sicut Euangelii , sed populo tantum Israel ea est tradita , non gentilibus . 
Quod diligenter Origenes in posterioribus ostendit , distinguens ex ipsis litterae testimoniis quae praecepta legis sint generalia , tam ad Iudaeos scilicet quam ad gentiles pertinentia , quae non . 
Unde etiam constat nec traditionem legis esse generalem . 
Quod ipse quoque Moyses diligenter distinguens in Deuteronomio ait : Et nunc Israel , audi praecepta et iudicia quae ego doceam te , ut faciens ea uiuas et ingrediens possideas terram quam Dominus daturus est uobis . 
Item : Quae est enim alia yens sic inclyla , ut habeas caeremonias iustaque iudicia et uniuersam legem quam ego proponam hodie ante oculos uestros ? 
Et iterum : Docebis eam filios tuos ac nepotes . 
Et post aliqua : Te elegit Dominus Deus tuus , ut sis ei populus peculiaris de cunctis populis qui sunt super terram . 
Et psalmista : Qui annuntiat uerbum suum Iacob , iustitias et iudicia sua Israel . 
Non fecit taliter omni nationi et iudicia sua non manifestauit eis . 
Apostolus quoque patenter legem non omnibus loqui uel datam esse supra professus est dicens : Scimus autem quondam quaecumque lex loquitur , his qui in lege sunt loquitur . 
His autem a nobis de circumcisione praelibatis , licet succincte antiquorum dicta ad eam pertinentia non praeterire . 
Origenes , super hanc epistolam Pauli , ubi superius dictum est ; Si igitur praeputium ; etc . 
: Dixit Deus ad Abraham : ; Tu autem testamentum meum seruabis et omne semen tuum post te in generationes suas . 
Et hoc est testamentum inter uos et me et inter medium seminis tui post te : Circumcidetur omne masculinum uestrum et puer octaua die . 
Circumcidetur in uobis omnis masculus in generationibus uestris , uernaculus et pecunia emptus . 
; Discutiamus utrum mandatum et eos qui ex gentibus crediderunt constringat . 
Numquam fecit proselyti mentionem , id est aduenae , sed uernaculum seruum uel pretio mercatum circumcidi iubet , non liberum . 
Perscrutemur etiam Leuitici legem : ; Loquere , inquit , filiis Israel et dices ad eos : Mulier si peperit masculum , octauo die circumcidet ; etc . 
Intuere et hic quemadmodum de lege circumcisionis tantum ad filios Israel Moyses loqui iubetur , et alienigenarum nulla fit mentio . 
Cum in quibusdam mandatis non solum filiis Israel sed proselytis , id est aduenis , loquatur , necessario utique obseruanda distinctio est , quia sicut ubi dicitur Loquere ad Aaron et alibi ad filios Aaron , et alibi ad Leuitas , certum est non subiacere reliquos his legibus ; [ ita ] etiam quae filiis inbentur Israel nec alienigenae memoria ulla fit , non est putandum commune esse mandatum ubi appellationis habetur exceptio . 
Sic ergo non alius quisquam circumcisionis lege constringitur , nisi ex Abraham originem trahens uel uernaculus eorum uel pretio emptus . 
Item : Haec dicta sunt a nobis , ut ostenderemus praecipue de circumcisionis praecepto quod non aliis quam his qui ex Abraham genus ducunt uernaculisque eorum uel pretio emptis esset iniunctum , liberos uero esse ab huiusmodi legibus eos qui per Christum Deo ex gentibus credunt . 
Item : De circumcisione quid etiam allegoricis legibus sentiendum sit uideamus . 
Circumcisio est ex genitali membro , per quod carnalis propago ministratur , amputare aliquam partem . 
Per hoc indicari figuraliter reu amputandam esse ab anima , si qua ex consortio carnis adhaeret impuritas . 
Idcirco ista desectio genitalibus infigitur quod huiusmodi uitia animae non ex propria substantia sed ex incentiuo carnis adueniunt . 
[ Quod autem octaua die circumcisio datur , illud designari arbitror quod ] praesenti saeculo septimana deputata est , octauus autem dies futuri saeculi mysterium tenet . 
Illorum ergo est circumcisio spiritalis qui futuro saeculo militant in quo ; neque nubent neque nubentur ; , et eorum ; qui se ipsos castrauerunt propter regnum Dei ; , et quorum in ferris ambulantium in caelis est conuersatio . 
Sed apud Ezechielem dicit Dominus : ; Omnis filius alienigena , incircumcisus corde et came , non introibit in sancta mea . 
; Sed uideamus ne forte referri queat ad duo generalia peccata , ut sit incircumcisus corde qui non habet fidem , incircumcisus cam qui non habet opera . 
Altera namque sine altera reprobatur , quia et fides sine operibus mortua dicitur et sine fide nemo iustificatur , . 
Item : Et dicitur circumcidi auribus cum secundum Salm monis monita non recipient auditionem uanam ; et incircumcisus labiis dicitur qui non circumciderit blasphemiam , scurrilitatem , turpiloquium de ore quo , quo non posuerit ori suo custodiam . 
Cur non simili forma incircumcisus praeputio carnis suae dicatur qui erga naturalem coitus motum immoderatius effluit , circumcisus uero habeatur qui huiuscemodi negotio legitimis et quantum posteritati sufficit utatur officiis ? 
Verum quondam de circumcisionis ratione tractauimus , etiam illud adiungere non absurdum uidebitur quod filius Naue ex praecepto Domini filios Israel secundo circumcidisse cultris saxeis memoratur . 
Quod utique , quantum ad litteram , impossibile uidetur . 
Semel enim circumcisis in came praeputiis , quid inuenire posses secunda circumcisio ? 
Iesus uero noster , qui uere post Moysen filios Israel in terram sanctam induxit , euidens est quomodo secundo circumcidat credentium populum . 
Prima namque est circumcisio qua ab eis uel idolorum cultum uel commenta philosophicae persuasionis resecuit , secunda autem ueteris hominis consuetudinem ac uitia carnis abscidit . 
Et tunc completur quod in Iesu Naue scriptum est : ; Hodie a uobis abstuli opprobria Aegypti ; , Aegyptios mores et motus animi barbaros . 
Stoici aiunt : indicet aliquid mysticum circumcisio et figuram teneat allegoriae . 
Itane oportuit ut cum poena et periculo parnulorum , cum cruciatibus tenerae et innocentis infantiae , figurarum species et legis aenigmata conderentur ? 
Sic non habebat legislator ubi form as mystical poneret nisi in dedecoratione uerecundorum locorum , et Dei signaculum nisi in obscenis partibus ? 
Itane Deus et animae creator et corporis superfluo se plasmasse partem illam corporis notat quam postmodum mandat abscidi , ut per miserorum supplicia proprium emendat errorem ? 
aut quod utiliter fecit , non recte mandat auferri ? 
Praeterea , si curae est Deo plurimos ad cultum sanae religionis adduci , maximum ex circumcisione obstaculum nascitur . 
Cum eo enim quod supplicium unusquisque declinat , tum etiam irrisionis turpitudinem refugit . 
Quibus respondere necessarium puto . 
Nemo sapiens in alus notat quae apud se honesta ducit et magna . 
Etenim circumcisio apud uos gentiles ita manifesta habetur , ut non passim uulgo ignobili , sed solis sacerdotibus et his qui inter ipsos electioribus studiis mancipati fuerint , credatur . 
Nam apud Aegyptios , qui in superstitionibus uestris uetustissimi habentur et eruditissimi , a quibus prope omnes reliqui ntum sacrarum et caeremonias mutuati sunt , apud hos , inquam , nullus aut geometriae studebat aut astronomiae quae apud illos praecipua ducitur , nullus certe astrologiae et geneseos qua nihil diuinius putant , secreta rimabatur nisi circumcisione suscepta . 
Sacerdos apud eos aut aruspex aut quorumlibet sacrorum minister uel , ut illi appellant , propheta omnis circumcisus est . 
Litteras quoque sacerdotales ueterum Aegyptiorum nemo discebat nisi circumcisus . 
Omnis uates , omnis caeli , ut putant , infernique symmystes et conscius apud eos esse non creditur , nisi circumcisus fuerit . 
Hoc igitur apud nos turpe indicatis quod apud uos ita honestum habetur et magnum , ut caelestium infernorumque secreta nonnisi per huiuscemodi insignia enuntiari nobis posse credatis ? 
Unde si replicetis historias uestras , inuenietis non solum Aegyptiorum sacerdotes usos esse circumcisione , sed et Arabas et Aethiopas et Phoenices aliosque quorum studia erga huiuscemodi superstitiones nobilius uiguere . 
Haec dicta sint aduersus gentiles . 
Nunc ad eos sermo dirigatur qui Christo quidem credunt , sed legem non recipiunt et prophetas . 
Scriptum est in epistola Petri quia redempti sumus pretioso sanguine Unigeniti , ab aliquo sine dubio empti cuius eramus serui , qui et pretium poposcit quod uoluit ut dimitteret quos tenebat . 
Tenebat autem nos diabolus cui distracti fueramus peccatis nostris . 
Poposcit ergo pretium nostrum sanguinem Christi . 
Verum donec Iesu [ sanguis ] daretur , necessarium fuit eos qui instituebantur in lege , unum quemque pro se ad irrutationem quamdam futurae redemptionis sanguinem suum dare . 
Et propterea nos pro quibus completum est pretium sanguinis Christi , non necesse habemus pro nobis [ ipsis ] pretium sanguinem circumcisionis offerre . 
Si uero culpabile uidetur quod Deus inferri iubet infantibus , hoc etiam in Christo factum culpabitis , qui et circumcisus est et cum crucis poena sanguinem suum fudit . 
Quod uero circumcisionis horrore difficilis ad religionem uidetur accessus , difficilior multo uidebitur ingressus ad Euangelium , ubi non partem exiguam corporis sed ipsam quis animam ponere inbetur . 
Sed et exempla martyrum secundum uos prohibebunt homines accedere ad fidem . 
An eo magis creditur firma religio quod nihil remissum , nihil delicatum pollicetur aut molle ? 
Quod et si nihil sacramenti circumcisio teneret , quid esset absurdi , si ad distinctionem caeterarum gentium populus qui sub lege Dei instruebatur , proprium aliquod gestaret insigne ? 
Et si necessaria uisa est partis alicuius amputatio , quid tam conueniens fuit quam eam inuenire quae uidebatur obscena , et illa auferre quorum diminutio nihil ad officium corporis impediret ? 
Quod uero dicunt quia si necessaria non erat pars illa membri , a Creatore fieri non debuit , si necessaria facta est , non debuit auferri ; - - interrogemus et nos si necessariam dicant filiorum procreationem ? 
Necessariam sine dubio respondebunt . 
Erunt ergo culpabiles qui continentiae et uirginitatis obtentu , necessariis naturae officiis non ministrant . 
In summa uero dicendum est quod sicut necesse erant multae hostiae antequam una hostia agnus immaculatus semetipsum Patri offerret hostiam Christus , ita etiam multis circumcisionibus opus fuit quousque una in Christo circumcisio omnibus traderetur , et multorum sanguinis effusio praecessit quousque per unius sanguinem omnium redemptio fieret . 
Ambrosius , in Epistola ad Constantium , maxime Origeni in supra dictis de circumcisione consentiens : Plerosque , inquit , mouet quaestio qua causa circumcisio et Veteris Testamenti auctoritate quasi utilis imperetur et Noui Testamenti magisterio quasi inutilis repudietur . 
Quid ergo dicemus secutum patrem Abraham , ut id primus instrueret quod eius non sequeretur haereditas ? 
Item : Reperimus autem in historia ueterum non solum Aegyptios sed etiam Aethiopum et Arabum et Phoenicum aliquos circumcisione erga suos usos . 
Et hanc putant se adhuc probandae uiam seruare rationis , eo quod sui corporis primitiis et sanguinis initiati , insidias daemonum , quas illi generi nostro moliuntur , exiguae partis arbitrentur consecrationibus destruendas . 
Arbitror iam non otiosam causam in hanc membri portiunculam aestimare qua circumcidatur puer octana die , quando incipit mater in sanguine esse puro quae ante octauum diem fertur in sanguine immundo sedere . 
Hieronymus , In epistola ad Romanos : Quaeritur quare sit data circumcisio si per se non prodest ? 
Primum ut agnosceretur Dei populus inter gentes . 
Quando soli erant in eremo circumcisi non fuerunt . 
Siue ut corpora eorum agnoscerentur in bello . 
Nam quod in tali membro signantur , haec causa est : primum ne aliud membrum aut debile fiat aut turpe , quod publice uideretur ; item , propter gratiae promissionem in qua erat per castitatem placendum , siue ut Christus significaretur ex eius semine nasciturus , usque ad quem futura erat ista carnalis quae spiritualem habebat afferre . 
Cuius typum gerens Iesu Naue populum secundo circumcidere iubetur . 
Solet , memini , nonnulla esse quaestio , quomodo uidelicet Iosue cultris petrinis ex praecepto Domini filios Israel secundo circumcidit , quasi qui antea circumcisi essent rursus circumcidi potuissent . 
Beatus uero Augustinus , in libro Quaestionum ueteris et nouae legis , omnem huius dubitationis errorem remouens , docet secundam hanc circumcisionem non in eisdem personis , sed in eodem populo factam fuisse . 
Quod et patenter continent uerba ipsa historiae libri Iosue , haec uidelicet : Eo tempore ait Dominus ad Iosue : Fac tibi cultros lapideos et circumcide secundo filios Israel . 
Fecit quod iusserat Dominus et circumcidit flios Israel . 
Haec autem causa est secundae circumcisionis . 
Omnis populus qui egressus est ex Aegypto , generis masculini uninersi bellatores uiri moriui sunt in deserto per longissimos uiae circuitus ; qui omnes circumcisi erant . 
Populus autem qui natus est in deserto per quadraginta annos itineris latissimae setitudinis incircumcisus fuit , donec consummarentur qui non audierant uocem Domini . 
Horum filii in locum successerunt patrum et circumcisi sunt a Iosue , quia sicut nati fuerant , in praeputio erant , neque eos in aia aliquis circumciderat . 
Postquam autem omnes circumcisi sunt , manserunt in eodem castrorum loco donec sanarentur . 
Dixitque Dominus ad Iosue : Hodie abstuli opprobrium Aegypti a uobis . 
Miror itaque Origenem , tam litteratum uirum , in hac secunda circumcisione per Iosue factam adeo errasse , ut eam superius assereret nullo modo ioxta litteram fieri potuisse ; quam tamen historia ipsa mox a Iosue factam adiecit , dicens : Fecitque quod iusserat Dominus et circumcidit filios Israel . 
Nunc ad expositionem epistolae redeamus . 
UT SIT PATER OMNIUM . 
Duo dixerat , quod uidelicet Abrahae in praeputio , id est dum praeputium haberet , reputata est fides sua ad iustitiam tamquam iam spiritualiter circumciso , et quod postea carne quoque circumcisus est , et per haec duo uidelicet sit pater atque auctor caeteris in exemplo et doctrina praepositus , tam de spirituali quam carnali circumcisione . 
Et hoc est ut PER PRAEPUTIUM , in quo est iustificatus antequam circumcisus , sit pater CREDENTIUM , ut hoc scilicet quod credentes sunt , REPUTETUR ET ILLIS AD IUSTITIAM quamuis desit exterius signum . 
[ : ] ET SIT PATER CIRCUMCISIONIS NON HIS TANTUM , QUI SUNT EX CIRCUMCISIONE , SED ET HIS QUI SECTANTUR VESTIGIA QUAE EST IN PRAEPUTIO FIDEI PATRIS NOSTRI ABRAHAE . 
ET SIT PATER CIRCUMCISIONIS , uidelicet exterioris , id est primus omnibus in spirituali simul et carnali circumcisione in exemplo et auctoritate praepositus , NON HIS TANTUM , scilicet pater , QUI SUNT EX CIRCUMCISIONE , id est quibus praecepta est carnis circumcisio , SED ET HIS QUI SECTANTUR etc . 
, id est qui habent fidem cum praeputio . 
Sic construe : VESTIGIA FIDEI PATRIS NOSTRI ABRAHAE , QUAE , scilicet fides , EST IN PRAEPUTIO , id est in praeputiatis aeque ut in circumcisis . 
[ : ] NON ENIM PER LEGEM PROMISSIO ABRAHAE , AUT SEMINI EIUS UT HAERES ESSET MUNDI : SED PER IUSTITIAM FIDEI . 
NON ENIM PER LEGEM . 
Cum superius ostenderet hominem ex fide sine operibus legis iustificari et per hoc gloriationem legis Iudaeis auferret , manifestum de Abraham patre ipsorum interposuit exemplum . 
Unde nunc ad gloriationem legis euacuandam reuertitur ac si iterum supra dicta , ut ea probes , repetens dicat : dixi superius me arbitrari HOMINEM IUSTIFICARI PER FIDEM SINE OPERIBUS LEGIS , quod in ipso etiam pates Abraham qui opus maximum legis , id est circumcisionem , suscipiens , potius PER IUSTITIAM FIDEI quam per opus ipsum legis iustificatus est . 
Et merito : NON ENIM PER LEGEM , id est per aliquod opus legis uel per obedientiam legis quae nondum data erat , meruit promissionem haereditatis accipere , SED PER IUSTITIAM FIDEI , hoc est per fidem iustificantem siue per iustitiam ex fide uenientem ; AUT SEMINI EIUS , id est exemplo eius instructi , UT HAERES ESSET MUNDI , id est perpetuns possessor uniuersorum bonorum , qui per fecunditatem terrae promissae figurantur . 
Uniuersa quippe possidet bona qui omnia habet necessaria , et ei nihil deesse dicitur qui nullo indiget . 
Unde Apostolus de his qui exemplo Abrahae peregrinantis , terrena despiciendo caelestis appetunt , ait : Tamquam nihil habentes et omnia possidentes . 
Vel ESSET HAERES MUNDI , id est soli ex uniuerso mundo eligerentur ut fierent HAEREdes . 
[ : ] SI ENIM QUI EX LEGE , HAEREDES SUNT : EXINANITA EST FIDES , ABOLITA EST PROMISSIO . 
SI ENIM QUI . 
dico per opera legis non perueniri ad haereditatem fidelibus promissam . 
Alioquin FIDES ESSET EXINANITA , id est meritum fidei euacuatum , cum aeque infideles sicut fideles opera illa legis habere possint et per hoc haeredes fieri , et PROMISSIO ABOLITA , id est inefficax et irrita facta . 
Per quam quidem promissionem in semine Abrahae gentes sunt benedicendae quae legis opera non habent . 
Et hoc est SI ENIM QUI EX LEGE , sunt subaudis . 
SUNT HAEREDES , id est qui opera legis habent , per hoc haereditatem merentur etc . 
[ : ] LEX ENIM IRAM OPERATUR . 
UBI ENIM NON EST LEX , NEC PRAEVARICATIO . 
LEX ENIM IRAM . 
Iterum probat per legem , id est opera illa legis exteriora quae lex praecipit , non acquiri haereditatem , immo magis reos constitui homines per legem ut haereditatem amittant . 
Multa quippe sunt opera legis ita grauia , ut eos a quibus uel in quibus fiunt adeo affligant , ut uix eis aut numquam praecepta eorum placeant nec uoluntarie possint impleri , sicut est dentem pro dense et oculum pro oculo tollere et nonnullis mortem inferre . 
Quis enim in his quos diligit haec libenter exerceat aut in se ea libenter excipiat ? 
Unde Petrus in Actibus apostolorum eos refellens qui Christianis opera legis imponere uolebant , ut ea uidelicet ipsi quoque seruarent , ait : Viri fratres , quid tentatis Deum imponere ingum super ceruicem discipulorum , quod neque patres nostri neque nos portare potuimus ? 
Sed per gratiam Domini Iesu credimus saluari quemadmodum et illi . 
Lex itaque carnalem et durae ceruicis populum ex operibus suis magis reum effecit quam purgauit . 
Spiritualibus uero nihil iustitiae contulit , per illa uidelicet propria sua opera exteriora . 
Et hoc est quod ait : LEX ENIM , id est illa legalia opera , IRAM Dei in eos potius OPERATUR quam ueniam uel aliquam iustificationem . 
Et quare IRAM ? 
quia transgressores sui facit eos , non alits scilicet ; et hoc est : UBI ENIM NON EST LEX etc . 
, id est illi quibus illa legalia praecepta non sunt data , praeuaricationis , id est transgressionis , reatum per illam non incurrunt , cum eis uoluntarie non obediunt . 
[ : ] IDEO EX FIDE , UT SECUNDUM GRATIAM UT FIRMA SIT PROMISSIO OMNI SEMINI , NON EI QUI EX LEGE EST SOLUM , SED ET EI QUI EX FIDE EST ABRAHAE , QUI EST PATER OMNIUM NOSTRUM IDEO EX FIDE , scilicet sunt haeredes , quandoquidem non ex lege . 
Vel ita continua : dixi non per legem esse factam promissionem haereditatis sed per iustitiam fidei ; ideo ex fide sunt haeredes . 
Et hoc est : UT SIT FIRMA PROMISSIO , scilicet haereditatis , id est ad effectum perducta OMNI SEMINI Abrahae , id est fidem eius imitanti , tam gentili scilicet quam Iudaeo . 
Et hoc est quod subdit : NON SOLUM EI QUI EST EX LEGE , id est Iudaeo qui legi subiacet . 
SED ET EI QUI EX FIDE EST ABRAHAE , hoc est gentili qui sola fide Abraham imitatur , secundum gratiam , scilicet Dei , sit firma promissio eius , non secundum merita legalium operurn . 
QUI EST PATER , scilicet Abraham , OMNIUM NOSTRUM , tam Iudaeorum uidelicet quam gentilium , id est in exemplo ad imitandum omnibus propositus est . 
[ : ] ( SICUT SCRIPTUM EST : QUIA PATREM MULTARUM GENTIUM POSUI TE ) ANTE DEUM , CUI CREDIDIT , QUI VIVIFICAT MORTUOS , ET VOCAT QUAE NON SUNT , TAMQUAM EA QUAE SUNT : SICUT SCRIPTUM EST , in Genesi scilicet , ac si diceret : eo uidelicet modo pater est atque omnibus in exemplo praepositus quo promittitur a Domino pater esse MULTARUM GENTIUM , id est diuersarum nationum , credendo scilicet magis quam opera legis exercendo . 
Quod patenter insinuat cum subdit : ANTE DEUM CUI CREDIDISTI . 
Verba Domini loquentis ad Abraham sunt ista : QUIA PATREM etc . 
Sic quippe scriptum est : Non uocabitur nomen tuum Abram sed uocaberis Abraham , quia patrem multarum gentium constitui te . 
Innuitur itaque ex his uerbis interpretatio nominis Abrahae quod sonat ; pater multarum ; sed quod additur gentium , explanatio est potius quarum rerum multarum sit intelligendum quam interpretatio . 
Sed et quod ait Apostolus ANTE DEUM CUI CREDIDISTI , uel nostrae translationi est subtractum uel ex parte Apostoli additum , ut uidelicet determinaret Abraham ex fide omnibus in patrem esse propositum magis quam ex circumcisione . 
Pater ponitur , id est constituitur , ANTE DEUM , id est in placito eius , qui filios non quaerit sibi generare sed Deo , nec concubendo suae uoluptati satisfacere sed exemplo fidei magis quam propagatione carnis filios Dei praeparare . 
Quod patenter insinuat cum subdit CUI CREDIDISTI , de omnibus scilicet eius promissis , ac si diceret : Posui te patrem ante Deum cui credidisti , id est ut per hoc quod ei credidisti , multos tibi similes exemplo tuae fidei illi generares . 
Quod Deus loquens ad Abraham ita fatur : PATREM MULTARUM GENTIUM POSUI TE ANTE DEUM , et non dicit ; ante me ; sed ita de se quasi de alio loquitur - - consuetudo est Hebraici sermonis . 
Unde et ipse legislator qui hoc scripsit , semper de se ipso quasi de alio consueuit loqui , ueluti cum ait : Dixit Dominus ad Moysen et iterum : Et erat Moyses mitissimus . 
Quod tamen non sine cause factum uidetur , ut uidelicet alius quasi de alio loquatur . 
Constat quippe in sanctis et maxime in prophetic Deum potius quam ipsos loqui . 
Unde prophetae aliquid dicturi frequenter aiunt : Haec dicit Dominus , et Veritas in Euangelio ad discipulos : Non enim uos estis , inquit , qui loquimini Apparens quoque et loquens Dominus Abrahae olim uel caeterls , quondam id per angelum exhibebat , ueritatem ipsius apparentis uel loquentis angeli a se ipso prouide distinguebat , ut ipso quoque locutionis genere alius intelligeretur qui uerba firmaret , quam ipse de quo uerba erant , id est angelus a Domino . 
QUI VIVIFICAT . 
Et merito ei credidisti de suis promissis quia talis est QUI VIVIFICAT MORTUOS , id est infideles prout uult ad fidem conuertit . 
Mortui dicuntur infideles , uulnerati peccatores . 
Vita quippe iustorum fides dicitur iuxta illud : Iustus ex fide fuit . 
Qui infideles est , nihil penitus bond habet quo Deo placere possit , quia sine fide , ut ipse dicit Apostolus , impossibile est placere Deo . 
ET VOCAT , hoc est ita uerbis suis facit obedire non existentia : Dixit enim et facta sunt , snandauit et creata sunt , sicut existentia . 
[ : ] QUI CONTRA SPEM IN SPEM CREDIDIT , UT FIERET PATER MULTARUM GENTIUM SECUNDUM QUOD DICTUM EST EI : SIC ERIT SEMEN TUUM . 
QUI CONTRA SPEM . 
Commendata potentia Domini ut de eius promissis nullatenus sit dubitandum , commendat et constantiam fidei Abrahae ad quem nos imitandum adhortatur . 
Cum primitus Abraham desperasset de Sara , sperauit de Agar se haeredem suscipere . 
Postea uero e contrario per promissionem Domini credidit ac sperauit . 
Et hoc est credidit IN SPEM contra spem , id est credendo diuinis promissis , ductus est in spem , suscipiendi scilicet haeredem , contrariam priori sped . 
Aliter : quando duxit Sarram , credidit eam fecundam et secundum naturam ei filios in iuuentute parituram . 
Postea uero frustratus hac sua spe , e contrario potius credidit et sperauit propter promissionem Domini , hoc est eam sterilem in senectute contra naturam parituram . 
Quod mirabile fuit eum potuisse credere iuxta illam dialecticae regulam : Si enim quod magis uidetur inesse non inest , nec quod minus uidetur inesse inerit . 
UT FIERET PATER , id est ut per tantam constantiam fidei de promissionibus Dei mereretur praeponi in exemplo , etiam gentibus ; SECUNDUM QUOD DICTUM EST EI , a Domino scilicet in Genesi : SIC ERIT SEMEN TUUM , id est homines exemplo fidei tuae mihi generandi , ita scilicet innumerabiles SICUT STELLAE etc . 
Possumus etiam per stellas et arenam Iudaicum et gentilem populum distinguere ex quibus spirituales Abrahae filii pariter sunt collecti , ut non solum filiorum multitudo , uerum etiam populorum diuersitas exprimatur . 
Stellis Iudaei comparantur per fidem ex lege iam illuminati et a fluxu mundanarum concupiscentiarum per legem coerciti et quasi caelestes in spe sue facti , cum e contrario gentiles , nulla lege constricti , per omnem concupiscentiam libere effluerunt , terrenis tantum desideriis inhiantes . 
Sed quia de gentibus tantum , in quibus maxime fides Abrahae fructificatura erat , promissionis uerba sunt , possumus fortassis conuenientius in stellis et arena maris tres ecclesiae ordines distinguere , per stellas quidem , quae et igneae sunt et lucidae , duos sublimiores , continentium scilicet , id est contemplatiuorum qui dinini amoris igne uehementius feruent , et praedicatorum qui altos doctrina sua illuminant ; per arenam uero maris coniugatorum qui quasi in mari , id est in humidis , habitant , luxuriae indulgentes , et mundanarum sollicitudinum curis fluctuant et earum amaritudines grauiter tollerant . 
[ : ] ET NON INFIRMATUS FIDE , CONSIDERAVIT CORPUS SUUM EMORTUUM , CUM FERE CENTUM ANNORUM ESSET ET EMORTUAM VULVAM SARAE . 
Credidit , inquam , ET NON EST INFIRMATUS IN FIDE id est non fuit remissa in aliquo uel debilis fides eius , quantumcumque differretur promissio uel impossibilis uideretur sed aeque firmiter credidit id quod contra naturam esse penitus sciebat sicut illud quod per naturam fieri prius exspectauerat . 
NEC CONSIDERAVIT CORPUS SWM EMORTUUM , hoc est non attendit impossibilitatem suae naturae uel uxoris , sed potentiam promittentis . 
Corpus emortuum dicit , id est omnino iam per naturam impotens ad generationem filii qui promittebatur . 
CUM , id est quamuis , IAM ipse Abraham FERE ESSET CENTUM ANNORUM , hoc est nonaginta nouem , ET EMORTUAM VULVAM SARAE ad opus similiter generationis , tam propter senectutem scilicet quam propter sterilitatem . 
Et attende , cum ait de Abraham eum FERE CENTUM esse ANNORUM , innuit eum propter aetatem tantum , non propter sterilitatem , ad generandum minime ualere ; nec tamen iam penitus impotens ad generandum Abraham credendus est qui , mortua Sara , postea Cethuram duxit de qua filios generauit . 
Quippe potuit in iuuencula id natura sends qued non poterat in uetula et sterili . 
Quod etiam satis ipsa uerba Apostoli determinant . 
Non enim ait simpliciter EMORTUUM CORPUS Abrahae sed statim adiunxit ET EMORTUAM VULVAM SARAE , ut per adiunctionem SARAE , Abraham impotentem ostenderet , cum Sara scilicet , non cum alia . 
Nec repetiit negatiuam coniunctionem sed copulatiuam interposuit . 
Non enim ita dixit : Non considerauit corpus suum emortuum nec emortuam uuluam Sarae , sed potius ita adiunxit : ET EMORTUAM VULVAM SARAE . 
Ex quo intelligi innuit non unumquemque per se ad generandum penitus esse impotentem , sed coniunctim inuicem . 
Notandum uero quod haec promissio : Sic erit semen tuum sicut stellae caeli et sicut arena maris non inuenitur facta fuisse Abrahae quando ei promissus est Isaac , sed posiquam iuxta praeceptum Domini uoluit immolare eum Domino . 
Sic enim scriptum est : Per memetipsum iuraui , dicit Dominus , quia fecisti rem hanc et non pepercisti filio tuo unigenito propter me , benedicam tibi et multiplicabo semen tuum sicut stellas caeli et uelut arenam quae est in littore maris . 
Scimus quidem , antequam Ismael etiam natus esset , Dominum Abrahae promisisse sic fore semen eius innumerabile sicut puluerem terrae , et alil uice postea sicut stellas caeli , sed nihil de arena maris tune addidisse . 
Haec autem ideo notauimus quia uidetur Apostolus ita extremam promissionem et conceptionem Isaac disponere , ut ante facta illa promissio uideatur quam Isaac conciperetur . 
Sic enim superius ait : Qui contra spem in spem credidit , ut fieret pater multarum gentium secundum quod dictum est ei : Erit semen tuum sicut stellae caeli et sicut arena maris et statim adiunctum est : Et non est infirmatus in fide nec considerauit corpus suum . 
. . etc . 
Sic ergo coniungenda est praesens epistolae littera ut ad illud quod praemissum est qui contra spem in spem credidit , hoc referatur Et non est infirmatus in fide . 
. . etc . 
ad illud uero tantum quod interponitur ut fieret pater . 
. . etc . 
illud spectat quod subditur secundum quod dictum est ei : Sic erit . 
. . etc . 
Quaerendum existimo quomodo non fuerit Abraham infirmus in fide de promissione Isaac , cum ipse quoque sicut et Sara de hac promissione quasi diffidenter loqui et risisse narretur . 
Sic enim scriptum est in Genesi : Cecidit Abraham in faciem suam et risit , dicens in corde quo : Putasne centenario nascetur filius et Sara nonagenaria pariet ? 
Dixitque ad Dominum : Utinam Ismael uiuat coram te . 
Sed profecto cum praemittitur : Cecidit Abraham in faciem suam id est adorando atque supplicando gratias retulit promissioni , patenter innuitur quia de ea non desperauit . 
Quod nequaquam Sara fecisse legitur cum riserit . 
Dicitur et de Sara quod riserit occulte , post ostium ; de Abraham uero quod riserit corde potius quam ore , ut uidelicet risus cordis gaudium intelligatur mentis , non risio promissi , et uerba illa quae sequuntur ; Putasne centenario ; etc . 
, admirationis potius quam desperationis sint . 
Et quod adiunxit ; Utinam Ismael uiuat coram te ; ostendit humilitatem Abrahae non tam praesumpsisse de bonitate diuinae gratiae quantum Deus ipse non petenti offest , sed potius Abrahae satis esse si uel Ismael uiuat ei pro semine . 
[ : ] IN REPROMISSIONE ETIAM DEI NON HAESITAVIT DIFFIDENTIA , SED CONFORTATUS EST FIDE , DANS GLORIAM DEO : IN REPROMISSIONE ETIAM . 
De duobus factae sunt Abrahae promissiones , de semine scilicet ei dando uel multiplicando et de terra Chanaan ei danda uel semini eius . 
Saepius autem utramque promissionem factam ei fuisse legimus , dum compleri differretur . 
Sed maximam illa de possessione terrae dilationem accepit , quae longe post mortem illius complenda esse promittitur . 
Hanc itaque secundam promissionem REPROMISSIONEM , dicit Apostolus , ac si diceret : non solum in prima promissione , de semine scilicet , non dubitauit sed nec etiam in secunda , de possessione uidelicet terrae , licet longe postea futurae in quarta scilicet uel quinta generatione filiorum Iacob in Aegypto profectorum . 
NON HAESITAVIT DIFFIDENTIA , id est non habuit dubitationem in corde sicut in ore uerba quidem dubitationis habuisse uidetur et non statim credidisse , nisi prius in uisione signo accepto , sicut statim credidit promissioni priori de semine . 
Sic quippe scriptum est de Domino et de Abraham : Qui egredietur de utero tuo ipsum habebis haeredem . 
Eduxitque eum foras et ait illi : Suspice caelum et numera stellas , si poses . 
Et dixit ei : Sic erit semen tuum . 
Credidit Abram Domino et reputatum est illi ad iustitiam . 
Dixitque ad eum : Ego Dominus qui eduxi te de Hur Chaldaeorum , ut darem tibi terram istam et possideres eam . 
At ille ait : Domine , unde scire possum quod possessurus sim eam . 
Et respondens Dominus : Sume , inquit , mihi uaccam triennem . 
. . etc . 
Haec itaque dubitationis uerba , signum requirentia , ad confirmationem posteriorum magis quam ad suam Abraham assumpsisse credimus , sicut et Iohannis Baptista Dominum non sibi sed discipulis requisiuit , dicens : Tu es qui uenturus es . 
. . etc . 
SED CONFORTATUS EST FIDE , id est exspectatione , non re ipsa , quae longe scilicet post mortem eius erat futurae DANS GLORIAM DEO , id est grates ei pro his referees , non meritis suis quidquam tribuens . 
[ : ] PLENISSIME SCIENS , QUIA QUAECUMQUE PROMISIT , POTENS EST ET FACERE . 
[ : ] IDEO ET REPUTATUM EST ILLI AD IUSTITIAM . 
PLENISSIME SCIENS , id est firmiter credens , QUIA QUAECUMQUE : prouidam Dei repromissionem ostendit et rationabilem , nihil scilicet promittentis nisi quod implere potest uel etiam debet . 
Certum quippe est quia non potest facere nisi quod debet , id est quod ei conuenit . 
[ : ] IDEO ET REPUTATUM EST ILLI AD IUSTITIAM . 
[ : ] NON EST AUTEM SCRIPTUM TANTUM PROPTER IPSUM QUIA REPUTATUM EST ILLI IDEO REPUTATUM EST , quia scilicet confortatus est fide , dans gloriam Deo , plenissime sciens etc . 
, hoc est etiam haec fidei firmitas , si opera cessarent exteriora , imputatur ei a Domino pro iustitia , ut uidelicet ad eum iustificandum sufficiat . 
[ : ] SED ET PROPTER NOS , QUIBUS REPUTABITUR CREDENTIBUS IN EUM , QUI SUSCITAVIT IESUM DOMINUM NOSTRUM A MORTUIS , NON EST AUTEM , quasi quis diceret : quid ad nos haec relatio tantae laudis Abrahae ? 
respondet quod haec laus eius non est scripta TANTUM PROPTER IPSUM , id est ad commendationem ipsius , SED ET PROPTER NOS . 
QUIBUS uidelicet exemplo eius instructis , REPUTABITUR ad iustitiam CREDENTIBUS IN EUM etc . 
, id est ei credendo in Deum Abraham imitemur . 
In eum dicit , non ' eum ' uel ' ei ' , sicut superius exposuimus . 
Qui SUSCITAVIT , id est qui iam compleuit in semine Abrahae per Christum quod Abraham exspectabat futurum et quod sibi in promissione terrae uel benedictione ipsius seminis intelligebat figuratum . 
Tota quippe exsultatio Abrahae de figurato Isaac , id est Christo , potius quam de figuratiuo fuisse intelligatur . 
Unde et per semetipsam Veritas ait : Abraham pater uester exsultauit ut uideret diem meum , uidit et gauisus est . 
Totam autem humanae reparationis et salutis summam , tam in capite quam in membris . 
Apostolus hoc loco paucis comprehendit , dicens uidelicet Christum resurrexisse A MORTUIS , qui traditus est etc . 
Nota autem quod dum ait Apostolus Deum Patrem suscitasse Christum , et quod potentiae est Deo Patri specialiter assignat , diuinam potentiam ad personam Patris maxime pertinere insinuat sicut diuinam sapientiam ad Filium et diuinae gratiae bonitatem ad Spiritum Sanctum . 
Quod plenius Theologiae nostrae textus edisserit . 
A MORTUIS , id est de inter mortuos corpore , quorum ipse unus erat . 
[ : ] QUI TRADITUS EST PROPTER DELICTA NOSTRA , ET RESURREXIT PROPTER IUSTIFICATIONEM NOSTRAM . 
QUI TRADITUS EST . 
Tam mortis Christi quam resurrectionis causam ad nos reducit . 
Duobus modis PROPTER DELICTA NOSTRA mortnus dicitur , tum quia nos deliquimus propter quod ille moreretur et peccatum commisimus cuius ille poenam sustinuit , tum etiam ut peccata nostra moriendo tolleret , id est poenam peccatorum , introducens nos in paradisum , pretio suae mortis auferret et per exhibitionem tantae gratiae , quia ut ipse ait maiorem dilectionem nemo habet , animos nostros a uoluntate peccandi retraheret et in summam sui dilectionem incenderet . 
ET RESURREXIT PROPTER IUSTIFICATIONEM NOSTRAM . 
Iustificationem dicit perseuerantiam iustitiae quae iustum facit . 
Non enim iustus dicitur qui aliquando iuste agit , sed qui hoc in consuetudine habet . 
Quod itaque dicitur : Resurrexit propter iustificationem nostram tale est ut spe gloriae resurrectionis quam in se ipso nobis exhibuit , nos in operibus iustis perseuerantes faciat . 
[ : ] IUSTIFICATI IGITUR EX FIDE , PACEM HABEAMUS AD DEUM PER DOMINUM NOSTRUM IESUM CHRISTUM : IUSTIFICATI IGITUR EX FIDE . 
Quandoquidem et propter nosscriptum est de iustificatione Abrahae per fidem , ut uidelicet exemplo eius similiter iustificemur , igitur ex fide potius quam ex operibus legis nos iustificati . 
PACEM HABEAMUS APUD DEUM , hoc est sic reconciliemur ei . 
Et quia , quantumcumque iusti fuerimus , mediatore Christo nobis opus est , addit PER DOMINUM NOSTRUM IESUM CHRISTUM a quo ad nos tamquam a capite ad membra omne bonum emanat , tum exemplo uitae , tum praedicatione doctrinae . 
[ : ] PER QUEM ET ACCESSUM HABEMUS FIDE IN GRATIAM ISTAM , IN QUA STAMUS , ET GLORIAMUR IN SPE GLORIAE FILIORUM DEI . 
Et hoc est PER QUEM HABEMUS ACCESSUM IN GRATIAM ISTAM IN QUA STAMUS ET GLORIAMUR . 
Et quae sit illa gloria subponit , dicens IN SPE GLORIAE FILIORUM DEI , hoc est ex spe illa quam habemus adipiscendi illam summae beatitudinis haereditatem quae filiis , non seruis , est debita , et hoc per fidem praeeuntem . 
Ex fide enim spes nascitur , cum electi ex fide quam habent ad spem supradictam assurgunt , ac nemo sperare aliquid potest nisi quod primitus credit . 
GRATIAM dicit ; gratis datum ; non pro meritis scilicet collatum , quia non sunt condignae passiones huius temporis ad futuram gloriam . 
[ : ] NON SOLUM AUTEM , SED ET GLORIAMUR IN TRIBULATIONIBUS : SCIENTES QUOD TRIBULATIO PATIENTIAM OPERATUR : NON SOLUM AUTEM , scilicet gloriamur in spe gloriae filiorum Dei , SED ET GLORIAMUR IN TRIBULATIONIBUS , hoc est magno nobis honori imputamus afffligi pro Deo secundum quod in Actibus apostolorum scriptum est : Ibant gaudentes a conspectu concilii etc . 
SCIENTES etiam , hoc est attendentes maximum fructum in his ; unde gloriamur QUOD uidelicet TRIBULATIO PATIENTIAM OPERATUR , hoc est in opere uirtutem exhibet patientiae atque ipsum tribulationis exercitium fortiores ad eas tolerandas nos reddit . 
[ : ] PATIENTIA AUTEM PROBATIONEM , PROBATIO VERO SPEM , PATIENTIA AUTEM PROBATIONEM secundum quod scriptum est : Tamquam aurum in fornace probauit electos Dominus hoc est tam sibi quam aliis eorum constantiam , id est probitatem exhibuit ; PROBATIO VERO SPEM , ut iam uidelicet tam nos ipsi quam alu de nostris per gratiam Dei meritis confidamus . 
[ : ] SPES AUTEM NON CONFUNDIT : QUIA CARITAS DEI DIFFUSA EST IN CORDIBUS NOSTRIS PER SPIRITUM SANCTUM , QUI DATUS EST NOBIS . 
Et ne spes ista irrita uideretur sicut de impus dicitur : Spes autem impiorum peribit , addit SPES AUTEM , haec scilicet , NON CONFUNDIT , id est erubescentiam nobis non acquirit in futuro , quia speratum obtinebimus . 
Et quasi quis requiret unde hoc scire possumus , adiungit quia caritatem habemus per quam speramus quod promeremur . 
Et hoc est QUIA CARITAS DEI etc . 
Dei dicit , id est pure propter Deum habita , ad differentiam carnalis dilectionis . 
Caritatem , id est dilectionem , diffusam dicit , quae iniinicum quoque complectitur , de qua scriptum est : Omnis consummationis uidi finem , latum mandatum tuum nimis hoc est perpendi atque intellexi latum tuum de caritate mandatum finem esse omnis consummationis , id est illud esse ad quod uniuersorum tuorum mandatorum intentio dirigitur . 
PER SPIRITUM SANCTUM QUI DATUS EST NOBIS , hoc est per operationem diuinae gratiae nobis collatae . 
Augustinus , De doctrina Christiana , libro IV ; Tribulatio patientiam operatur ; etc . 
: Agnoscitur hic figura quae Latine a quibusdam est appellata gradatio , cum uerba uel sensa connectuntur alterum ex altero , sicut hic ex tribulatione patientiam , ex patientia probationem , ex probatione spem connexam uidemus . 
[ : ] UT QUID ENIM CHRISTUS , CUM ADHUC INFIRMI ESSEMUS , SECUNDUM TEMPUS PRO IMPIIS MORTUUS EST ? 
UT QUID ENIM . 
Merito dixi caritatem diffusam in cordibus nostris , nam propter quid aliud nisi uidelicet ut in nobis dilataretur caritas Dei CHRISTUS MORTUUS EST ? 
SECUNDUM TEMPUS , id est quasi ad horam et in transitu morte detentus qui cito resurrexit , PRO IMPIIS mortuus est , ut eos uidelicet a damnatione liberaret , CUM ADHUC INFIRMI ESSEMUS . 
Notandum uero est Apostolum hoc loco modum nostrae redemptionis per mortem Christi patenter exprimere , cum uidelicet eum pro nobis non ob aliud mortuum dicit nisi propter illam ueram caritatis libertatem in nobis propagandam , per hanc uidelicet quam nobis exhibuit summam dilectionem , sicut ipse ait : Maiorem hac dilectionem nemo habet . 
. . etc . 
De quo quidem redemptionis modo supra nos satis arbitror disseruisse . 
[ : ] VIX ENIM PRO IUSTO QUIS MORITUR : NAM PRO BONO FORSITAN QUIS ET AUDEAT MORI . 
[ : ] COMMENDAT AUTEM SUAM CARITATEM DEUS IN NOS : QUONIAM CUM ADHUC PECCATORES ESSEMUS , VIX ENIM . 
Dixi Christum pro impiis mortuum esse ut caritas in cordibus nostris diffunderetur , quasi hoc magnum esset quod fecerit . 
Et uere magnum hoc et salutarium fuit , Deum scilicet pro impiis mori , quia VIX PRO IUSTO homo mori sustinet . 
Dixi VIX et non ex toto negaui , quia fortasse , etsi rarissime , potest reperiri qui pro amore boni hominis , id est iusti , moriatur . 
Et hoc est NAM PRO BONO , scilicet homine , FORSITAN QUIS , id est aliquis , AUDEAT MORI , sciens se a Deo inde remunerandum . 
Cum dicit forsitan et audeat , difficultatem insinuat . 
Christus autem non solum ausus est mori , sed et mortuus est pro peccatoribus . 
Et per exhibitionem tantae gratiae COMMENDAT DEUS , id est aedificat siue confirmat , SUAM CARITATEM IN NOBIS , quondam scilicet CHRISTUS Dei Filius PRO NOBIS MORTUUS EST CUM ADHUC PECCATORES ESSEMUS . 
[ : ] CHRISTUS PRO NOBIS MORTUUS EST : MULTO IGITUR MAGIS IUSTIFICATI NUNC IN SANGUINE IPSIUS , SALVI ERIMUS AB IRA PER IPSUM . 
Quod si ita respexit cum essemus peccatores , morti scilicet unicum suum pro nohis tradendo , MULTO MAGIS IGITUR , id est multo facilius siue libentius uel probabilius , nunc respiciet nos ad saluationem , iam iustificatos IN SANGUINE suo , hoc est iam per dilectionem quam in eo habemus , ex hac summa gratia quam nobis exhibuit , pro nohis scilicet adhuc peccatoribus moriendo . 
Et hoc est SALVI ERIMUS AB IRA , scilicet future , id est a peccatorum uindicta , PER IPSUM , scilicet Christum pro nobis semel morientem et saepius orantem et assidue nos instruentem . 
[ : ] SI ENIM CUM INIMICI ESSEMUS , RECONCILIATI SUMUS DEO PER MORTEM FILII EIUS : MULTO MAGIS RECONCILIATI , SALVI ERIMUS IN VITA IPSIUS . 
SI ENIM CUM . 
Dici quia IUSTIFICATI IN SANGUINE IPSIUS SALVI ERIMUS AB IRA Dei PER IPSUM , et merito , quia iam RECONCILIATI SUMUS DEO PER MORTEM EIUS , cum prius nos pro inimicis haberet ad puniendum . 
Et si tantum mors eius potuit , ut nos scilicet iustificaret uel reconciliaret , multo magis uita ipsius nos poterit et saluare ab ira sua . 
Constat quippe plus posse unumquemque uiuum quam mortuum . 
IN VITA IPSIUS , id est ipsum iam suscitatum et uinentem . 
[ : ] NON SOLUM AUTEM : SED ET GLORIAMUR IN DEO PER DOMINUM NOSTRUM IESUM CHRISTUM , PER QUEM NUNC RECONCILIATIONEM ACCEPIMUS . 
NON SOLUM AUTEM , scilicet salui erimus , id est saluari per ipsum impetrabimus , sed etiam gloriationem maximam adepti . 
Sumus et maximo honori nobis imputamus , quod talem nobis RECONCILIATIONEM Deus dedit . 
Et hoc est GLORIAMUR IN DEO , non in nobis , id est de tanto eius beneficio ex gratia eius , non ex meritis nostrisl nobis per Christum collato . 
[ : ] PROPTEREA SICUT PER UNUM HOMINEM IN HUNC MUNDUM PECCATUM INTRAVIT , ET PER PECCATUM MORS , ET ITA IN OMNES HOMINES MORS PERTRANSIIT , IN QUO OMNES PECCAVERUNT . 
PROPTEREA SICUT . 
Littera hic defectiua uidetur nisi eam superioribus uel inferioribus quoquo modo coniungere nitamur . 
Sic autem superioribus fortasse continuabitur ac si dicamus : reconciliationem , inquam , per Christum accipimus propterea , id est propter hoc quod supra dictum est , quia uidelicet pro nobis mortuus est sicut e contrario damnationem per Adam incurrimus . 
Et hoc est quod addit : Sicut et PER UNUM HOMINEM , uidelicet Adam , PECCATUM INTRAVIT , quia prior peccans aditum peccato dedit IN HUNC MUNDUM , id est in hanc partem mundi , scilicet terrenam in qua homines habitant , non ubi angeli qui antea peccauerunt . 
ET PER PECCATUM MORS , scilicet corporalis , ET ITA , uidelicet ab Adam incipiendo , tam MORS quam peccatum saltem originale PERTRANSIIT IN OMNES HOMINES ; Unum , inquam , hominem , id est Adam , IN QUO OMNES PECCAVERUNT reliqui , id est poenam peccati incurrerunt . 
Poterit et fortassis uersus incipere Propterea et ad inferiora longe postea constructio dirigi , illud uidelicet : Sic et per unius iustitiam in omnes homines . 
. . etc . 
ac Si ita diceretur : Propterea , quia scilicet per Christum reconciliationem accepimus , sic et per unius iustitiam , intratur subaudis , in iustificationem uitae in omnes homines , sicut per unum hominem in hunc mundum peccatum intrauit etc . 
Caetera uero quae interponuntur suspen siuam litteram tenent . 
[ : ] USQUE AD LEGEM ENIM PECCATUM ERAT IN MUNDO : PECCATUM AUTEM NON INPUTATUR , CUM LEX NON EST . 
USQUE AD LEGEM ENIM . 
dico in omnes pertransiit peccatum , cum nec illi qui ante legem fuerunt a peccato immures exstiterint ; de quibus magis uideretur . 
Cum adhuc nullius scriptae transgressio eos reos faceret usque ad legem , id est toto illo tempore antequam lex per Moysen daretur . 
PECCATUM ERAT IN MUNDO , licet non imputaretur , id est ab hominibus argueretur uel puniretur per aliquem legem , CUM uidelicet LEX nondum scripta ESSET sed tantum naturalis , per quam tamen boni uel mali discretionem nonnullam habebant ex qua cognoscere peccatum possent . 
Potest etiam ita dici peccatum ante legem non imputari ab hominibus , id est a nullis uel paucis cognosci quid esset peccatum , antequam scilicet concupiscentiam lex tamquam peccatum interdiceret et doceret in corde potius quam in opere peccatum consistere . 
Quod quidem in sequentibus patenter Apostolus edocens ait : Lex peccatum est ? 
absit ! 
Sed peccatum non cognoui nisi per legem . 
Nam concupiscentiam nesciebam etc . 
PECCATUM itaque NON IMPUTABATUR , siue originale sine proprium , id est ignorabatur ab hominibus donec ipsum lex diceret . 
Nam et ipsum primorum parentum peccatum etiam in concupiscentia fuit , sicut scriptum est : Vidit ergo mulier quod bonum esset lignum ad uescendum et pulchrum oculis aspectuque delectabile , et tulit de fructu illius et comedit . 
Et licet peccatum ante legem , ut dictum est , non imputetur ab hominibus , tamen etiam tune imputabatur a Deo quondam pro ipso poenam corporalis mortis omnibus inferebat , insinuans per hoc nobis a propriis maxime peccatis esse cauendum , cum hoc sustineremus propter alienum . 
[ : ] SED REGNAVIT MORS AB ADAM USQUE AD MOSEN ETIAM IN EOS QUI NON PECCAVERUNT IN SIMILITUDINEM PRAEVARICATIONIS ADAE , QUI EST FORMA FUTURI . 
Et hoc est : SED REGNAVIT MORS , scilicet corporalis , id est quietum obtinuit dominium etiam ante legem , id est AB ADAM USQUE AD MOYSEN , ETIAM IN EOS QUI NON PECCAVERUNT scienter transgrediendo sicut Adam fecit , id est in paruulos uel quoslibet innocentes . 
QUI , scilicet Adam uetus , EST FORMA FUTURI , id est similitudo noui Adae , id est Christi post eum futuri . 
' Adam ' sicut ' homo ' commune nomen est tam uiri quam feminae . 
Ideo cum dicitur nouus Adam , tale est ac si diceretur nouus homo et ueteri homini per obedientiam omnino contrarius . 
Similitudinem Adae et Christi ipse Apostolus aperit , ostendens uidelicet ita Christum omnium spiritualium esse patrem sicut est Adam carnalium , hoc est ita praeesse omnibus ad generandum in Deo sicut ille est ad generandum mundo , et hunc sic ad uitam et requiem esse auctorem sicut ille est ad mortem et poenam . 
Potest etiam ad hanc similitudinem , Adae uidelicet et Christi , illud reduci quod alibi idem Apostolus intelligens ait : Sacramentum magnum ego dico in Christo et in ecclesia . 
Sed litterae praesenti sufficit similitudo praedicta quam ipse Apostolus prosequitur , de carnal ) scilicet et spirituali generatione . 
[ : ] SED NON SICUT DELICTUM , ITA ET DONUM : SI ENIM UNIUS DELICTO MULTI MORTUI SUNT : MULTO MAGIS GRATIA DEI ET DONUM IN GRATIAM UNIUS HOMINIS IESU CHRISTI IN PLURES ABUNDAVIT . 
SED NON SICUT DELICTUM Adae ITA ET DONUM Christi , id est non sunt aequalia in istis quae ad posteros suos transmittunt , et plura per Christum ad posteros transmittuntur in salutem quam per Adam in damnationem ; et merito , quia plus conueniens fuit dininae iustitiae siue pietati , ut per Christum plus prodesset quam per Adam noceret , id est plura per hunc commode quam per ilium incommode daret . 
Longe quippe est Deus pronior ad bonum conferendum quam ad malum inferendum . 
Et hac est SI ENIM UNIUS DELICTO , scilicet Adae , uno uidelicet , non pluribus , MULTI MORTUI SUNT , id est damnati , sicut paruuli non baptizati qui ob aliud non sunt perditi , MULTO MAGIS IN PLURES , id est multos similiter , non in unum tantum hominem , ut absolute uidelicet , non comparatiue , intelligatur , abundare debuit GRATIA DEI ET DONUM IN GRATIAM CHRISTI , id est per done Dei homini illi collate , de plenitudine cuius nos omnes accepimus et qui nobis meritis suds impetrauit quidquid bond habemus . 
[ : ] ET NON SICUT PER UNUM PECCANTEM , ITA ET DONUM . 
NAM IUDICIUM EX UNO IN CONDEMNATIONEM : GRATIA AUTEM EX MULTIS DELICTIS IN IUSTIFICATIONEM . 
ET NON SICUT PER UNUM , scilicet hominem Adam pertransiit subaudis ut supra dixit , PECCATUM , scilicet unum in omnes , hoc est originale , ITA ET DONUM , similiter unum pertransiit per unum hominem , uidelicet Christum , immo multa done ad multos . 
Et hoc est quod Apostolus in superiori uersu iam comprehenderat , sed repetiit ut probaret , dicens : NAM IUDICIUM QUIDEM etc . 
, hoc est EX UNO peccato , Adae scilicet , est iudicium Dei IN CONDEMNATIONEM posterorum eius , id est deputat eos aeternae poenae tradendos . 
Sed GRATIA Dei , id est gratuitum remissionis donum . 
EX MULTIS DELICTIS , tam originali scilicet quam propriis per Christum condonatis , est nobis IN IUSTIFICATIONEM , id est ad poenarum absolutionem . 
Apparet itaque plura nobis a Christo collate esse ad salutem quam ah Adam ad condemnationem , cum ille uidelicet Adam unum peccatum intulerit mundo , id est unius peccati scilicet originalis poenam , isto uero remissionem tam illius quam caeterorum . 
Et merito , quia plus oportuit tot et tanta bona istius iuuare quam illius unum delictum , nec magnum aliorum comparatione nocere . 
Unde Hieronymus . 
Ad filiam Mauritii , hoc peccatum extenuans , ait : Adae magis parcendum fuit , qui adhuc nouellus erat et nullius ante peccantis et propter peccatum suum morientis retrahebatur exemplo . 
Tibi uero post tanta documenta , post legem , post prophetas , post euangelia , post apostolos , si delinquere uolueris quomodo indulgeri possit ignoro . 
[ : ] SI ENIM IN UNIUS DELICTO MORS REGNAVIT PER UNUM : MULTO MAGIS ABUNDANTIAM GRATIAE , ET DONATIONIS , ET IUSTITIAE ACCIPIENTES , IN VITA REGNABUNT PER UNUM IESUM CHRISTUM . 
Sic expone : quandoquidem per delictum UNIUS , scilicet Adae , et PER UNUM , scilicet delictum . 
MORS etiam animae REGNAVIT , id est quiete posteros obtinuit , multo conuenientius et iustius PER UNUM IESUM CHRISTUM , omnium bonorum plenitudine perfectum , posteri eius spirituales ACCIPIENTES ABUNDANTIAM diuinae GRATIAE , id est plura bona supra merita ipsorum eis collate , bona dico DONATIONIS ET IUSTITIAE . 
Donationis solummodo illa done dicuntur quibus nullum est meritum adiunctum sicut in paruulis , iustitiae uero sunt ubi aliquid pro meritis datur . 
Iustitia quippe dicitur quae unicuique reddit quod suum est . 
REGNABUNT IN VITA , scilicet aeterna , hoc est uitam quasi regnum , non quasi consulatum , stabilem obtinebunt . 
Ne mireris hanc sententiam Apostolum saepius memorare , cum maxime Christum in hoc attendat commendare , et ratione ualida uelit adstruere plus de Christo omnibus esse confidendum quam de Adam timendum . 
Quod ut firmiter memoriae commendet , saepius replicet . 
[ : ] IGITUR SICUT PER UNIUS DELICTUM IN OMNES HOMINES IN CONDEMNATIONEM : SIC ET PER UNIUS IUSTITIAM IN OMNES HOMINES IN IUSTIFICATIONEM VITAE . 
IGITUR SICUT PER UNIUS . 
Quandoquidem per Adam incurrimus damnationem et per Christum adsequimur iustificationem , id est remissionem , igitur per unum hoc et per unum illud confertur . 
Et hoc est sicut per unius DELICTUM , agitur subaudis , AD CONDEMNATIONEM , ut uidelicet obnoxii sint etiam propter illud morti aeternae . 
IN OMNES HOMINES tam uidelicet in eos qui non peccauerunt in similitudinem praeuaricationis Adae , ut supra meminit , quam in alios ; uel tam in eos qui ante legem fuerunt quam in alits , ut supra quoque meminit . 
Ita ET PER UNIUS IUSTITIAM agitur ad IUSTIFICATIONEM VITAE , id est ad remissionem peccatorum , quae uitam conferat aeternam IN OMNES similiter HOMINES , non quidem in singulos sed in utraque hominum genera determinata . 
[ : ] SICUT ENIM PER INOBOEDIENTIAM UNIUS HOMINIS , PECCATORES CONSTITUTI SUNT MULTI : ITA ET PER UNIUS OBOEDITIONEM IUSTI CONSTITUENTUR MULTI . 
Quod enim non de singulis dicat Apostolus statim sequenba insinuant , ubi solummodo MULTI et non omnes dicuntur . 
Et plane Apostolus exprimit quomodo supra dixerit priorem Adam [ esse ] formam , id est similitudinem secundi , id est Christi , in hoc uidelicet quod sicut ille quod suum est transfudit ad posteros , id est peccatum , ita ille quod suum est ad suos , id est gratiam iustificationis . 
SICUT ENIM . 
Vere per delictum et iustitiam sic actuary est quia PER INOBEDIENTIAM ET OBEDIENTIAM . 
Et hoc est Sicut enim etc . 
Per peccatum Adae multos dicit , non omnes , constitui peccatores , id est aeternae poenae tradi . 
Ut enim praetermittamus hominem Christum ab omni peccato semper immunem , sunt multi quibus iam per sacramenta ecclesiae peccatum originale condonatum est , et postea propriis condemnantur peccatis ; quos nequaquam eo modo quo dictum est peccatores Adam constituit sed ipsimet ipsos , quia non iam peccatum Adae in eis puniri uidetur - - quippe quod iam eis condonatum est - - sed propria ipsorum tantum peccata , quamuis nonnulli , iuxta parabolam Domini de duobus conseruis , dimissa etiam peccata in damnatis atque ingratis redire et fungi ad poenam ita uelint , ut quod iam condonationem accepit , iterum puniatur ; cum id plane Apostolus in sequentibus contradicat , dicens sine paenitentia esse done Dei et uocationem . 
Possumus etiam fortasse [ dicere ] nullos saluandos ab Adam peccatores , ut determinatum est , constitui , id est aeternae morti subici , sed solos sine sacramento damnatos . 
PER UNIUS OBEDIENTIAM , qui uidelicet factus est obediens usque ad mortem , CONSTITUENTUR IUSTI , id est ab omni peccato penitus immures etiam per poenam . 
Nota quod in Adam dicit CONSTITUTI SUNT , in Christo constituentur . 
Ipsum quidem Adae peccatum in nobis transfusum quasi praesens et determinatum est per poenam sui ; iustificatio autem illa per Christum quasi future est adhuc , cum sit occulta , et maxime qui Christiani sunt afflictionibus in hoc mundo subiaceant . 
Unde Iohannes apostolus : Filii Dei sumus et nondum apparuit quid erimas . 
Scimus quondam cum apparuerit , similes ei erimus . 
. . etc . 
et ipse Paulus : Vita , inquit , nostra abscondita est cum Christo in Deum . 
Non autem segniter praetereundum est quod hoc loco Apostolus de peccato et gratia , per Adam et Christum transfusis , totiens replicat , et quod , quasi necessaria ratione ac manifesta iustitia exigente , adstruit plura per Christum bona , licet non pluribus , debere conferri quam per Adam male , quasi plus in iuuando iste potuerit quam ille in nocendo ; quod apertum est . 
Sed ex hoc , ni fallor , contuendum nobis Apostolus reliquit Deum in incarnatione Filii sui id quoque sibi machinatum fuisse , ut non solum misericordia , uerum etiam iustitia per eum subuenerit peccatoribus et ipsius iustitia suppleretur quod delictis nostris praepediebatur . 
Cum enim Filium suum Deus hominem fecerit , eum profecto sub lege constituit quam iam communem omnibus dederat hominibus . 
Oportuit itaque hominem ilium ex praecepto diuino proximum ipsum tamquam se diligere et in nobis caritatis suae gratiam exercere , tum instruendo nos , tum etiam pro nobis orando . 
Praecepto itaque diuino , etiam pro nobis et maxime per dilectionem ei a ; aerentibus , orare cogebatur sicut in Euangelio Patrem saepissime interpellat pro suis . 
Summa uero eius iustitia exigebat ut in nullo eius oratio repulsam sustineret , quem nihil nisi quod oportebat uelle uel facere unite ei diuinitas permittebat . 
Quod ipse Apostolus duobus aliis locis diligenter insinuauit , scribens de eo ad Galatas : Factum ex muliere , factum sub lege , ut eos qui sub lege erant redimeret et ad Hebraeos : Qui in diebus carnis suae preces sapplicationesque ad eum qui possit illum saluum facere a morte , cum clamore ualido et lacrymis offerens , exauditus est pro sua reuerentia . 
. . etc . 
Homo itaque factus , lege ipsa dilectionis proximi constringitur ut eos , qui sub lege erant nec per legem poterant saluari , redimeret , et quod in nostris non erat meritis ex suis suppleret . 
Et sicut sanctitate singularis exstitit , singularis fieret utilitate in aliorum etiam salute . 
Alioquin quid magnum sanctitas eius promereretur si suae tantum saluationi , non alienae sufficeret ? 
Numquid Adam obediendo se ipsum saluasset , quod unusquisque etiam sanctorum per gratiam Deo obtinet ? 
Multo plus aliquid in illo singulari iusto diuina operari gratia debuit . 
Non sunt etiam copiosae potentis diuitiae quae alios ditare non sufficiunt . 
Nunc ad illam ueterem humani generis quaerelam et interminatam quaestionem , de originali scilicet peccato quod a primo parente in posteros redundare Apostolus praesenti loco commemorat , ueniendum nobis est , et prout poterimus in eius solutione laborandum . 
Primo itaque id quaeritur quid originale peccatum dicamus cum quo singuli homines procreantur . 
Deinde , qua iustitia pro peccato patris innocens filius apud misericordissimum iudicem Deum reus constituatur , quod nec apud saeculares iudices approbaretur ; et quod iam ei , qui commisit , dimissum credimus uel in caeteris per baptismum deletum , in filiis puniatur qui nec adhuc peccato consentire ualuerunt et quos proprium non obligat peccatum , damnet alienum et prioris iniquitas patris magis quam proximorum quantocumque grauiores in damnatione trahant . 
Quam sit etiam crudele et summae bonitati Dei contrarium qui saluare magis quam perdere animas desiderat , ut pro peccato parentis filium damnet quem pro eius minime iustitia saluaret . 
Pluribus autem modis peccati nomen Scriptura sacra accipit : uno quidem modo et proprie pro ipsa animi culpa et contemptu Dei , id est praua uoluntate nostra qua rei apud Deum statuimur ; altero autem modo peccatum dicitur ipsa peccati poena quam per ipsum incurrimus , uel cui propter ipsum obnoxii tenemur . 
Secundum quam quidem significationem dicuntur peccata dimitti , id est poenae peccatorum condonari , et Dominus peccata nostra portasse , id est poenas peccatorum nostrorum sustinuisse . 
Et cum aliquis dicitur habere peccatum uel cum peccato adhuc esse , qui tamen per uoluntatem malam non peccat sicut est aliquis iniquus dormiens , tale est ac si adhuc eum obnoxium poenae proprii peccati fateamur . 
Tertio autem modo ipse Christus ab Apostolo ' peccatum ' dicitur , id est hostia pro peccato . 
Cum itaque dicimus homines cum originali peccato procreari et nasci atque hoc ipsuni originale peccatum ex primo parente contrahere , magis hoc ad poenam peccati , cui uidelicet poenae obnoxii tenentur , quam ad culpam animi et contemptum Dei referendum uidetur . 
Qui enim nondum libero uti arbitrio potest nec ullum adhuc rationis exercitium habet , quasi eum recognoscat auctorem uel obedientiae mereatur praeceptum , nulla est ei transgressio , nulla negligentia imputanda nec ullum omnino meritum quo praemio uel poena dignus sit magis quam bestiis ipsis quando in aliquo uel nocere uel iunare uidentur . 
Unde Augustinus , in libro De fide ad Petrum , de anima irrationalium disserens animalium : Ideo , inquit , nec aeternitas irrationabilibus spiritibus data est nec aliquod eis iudicium praeparatur , in quo eis uel beatitudo pro bonis uel damnatio pro malis reddatur operibus . 
Ideo in eis nulla operum discretio requiretur quia nullam intelligendi facultatem diuinitus acceperunt . 
Propterea igitur eorum corpora resurrectura non sunt , quia nec ipsis animalibus aut aequitas aut iniquitas fuit pro qua eis aut aeterna beatitudo sit retribuenda uel poena . 
Idem , in libro Quaestionum LXXXIII , capitulo XXVI : Deus iustus et gubernans uniuersa nullam poenam cuiquam sinit immerito iniligi , nullum praemium immerito dari . 
Meritum autem poenae peccatum et meritum praemii recte factum est . 
Nec peccatum aut recte factum imputari cuiquam iuste potest qui nihil propria fecerit uoluntate . 
Est igitur et peccatum et recte factum in libero uoluntatis arbitrio . 
Boethius autem libro tertio editionis secundae In Periermenias , quid sit liberum arbitrium diligenter aperiens , ait : Nos enim liberum arbitrium ponimus nullo extrinsecus cogente in id quod pro nobis faciendum uel non faciendum iudicantibus perpendentibusque uideatur , ad quam rem praesumpta prius cognitione perficiendam et agendam uenimus , ut id quod fit ; ex nobis [ et ] ex nostro iudicio principium sumat , nullo extrinsecus aut uiolenter cogente aut impediente . 
Item : Nos autem liberum uoluntatis arbitrium non id dicimus quod quisque uoluerit , sed quod quisque iudicio et examinatione collegerit . 
Alioquin multa quoque animalia habebunt liberum uoluntatis arbitrium . 
Illa enim uidemus sponte quaedam refugere , quibusdam sponte concurrere . 
Quod si uelle aliquid aut nolle hoc recte liberi arbitrii uocabulo teneretur , non solum hoc esset hominis , sed caeterorum quoque animalium quibus hanc liberi arbitrii potestatem abesse quis nesciat ? 
Sed est liberum arbitrium , quod ipsa quoque uocabula produnt , liberum nobis de uoluntate iudicium . 
Quotienscumque enim imaginationes concurrunt animo et uoluntatem irritant , eas ratio perpendit et de his iudicat et quod ei melius uidetur , cum arbitrio perpenderit et iudicatione collegerit , facit . 
Atque ideo quaedam dulcia et speciem utilitatis monstrantia spernimus , quaedam amara , licet nolentes , tamen fortiter sustinemus . 
Adeo non in uoluntate sed in indicatione uoluntatis liberum constat arbitritun , et non in imaginatione sed in ipsius imaginationis perpensione consistit ; atque ideo quarumdam actionum nos ipsi principia non sequaces sumus . 
Hoc est enim uti ratione , uti iudicatione . 
Ex his itaque uerbis Boethii patet liberum arbitrium nihil aliud esse quam ipsam animi facultatem deliberandi ac diiudicandi id quod uelit facere , an uidelicet sit faciendum annon quod elegerit sequendum . 
Unde etiam qui nihil actu deliberat , quia tamen ad deliberandum aptus sit , libero non caret arbitrio . 
Quam quidem facultatem nemo sani capitis parnulis deesse contradicet sine furiosis aut mente captis qui discretionis iudicium non habent , nec in his quae agunt sola uoluntate uel impetu mentis agitati , non aliqua deliberatione animi commoti , aliquid eos promereri concedet uel poenae uel praemii ; nec legibus etiam hominum subiacere ut uel humano iudicio rei pro aliquo censeantur . 
Unde et ipse Augustinus in libro Quaestionum ueteris et nouae legis , quomodo , inquit , reus constituitur qui nescit quid fecerit ? 
Et Hieronymus , Super Ezechielem : Quamdiu anima in infantia constituta est , peccato caret . 
Ac rursus obiicies mihi illud supra positum beati Augustini dictum , quod ; Deus nullam poenam cuiquam sinit immerito infligi nullum praemium immerito dari ; hoc est nulli qui non meruit aut poenam aut praemium conferri . 
Quod quidem non solum in paruulis , tam propter originale peccatum damnatis quam per solam gratiam baptismatis saluatis , reprehensibile uidetur , uerum etiam in plerisque aliis , - - sicut in Iob percusso et illo quem Dominus sanauit a natiuitate caeco facto , non , ut ait Dominus , quia ipse peccasset aut parentes eius , sed ut manifestarentur opera Dei in illo . 
Quod diligenter beatus Gregorius attendens , diuersa promissionum genera in primo distinguit Moralium . 
Quis etiam nesciat Deum non solum promittere , uerum etiam iubere ut inimicis nostris non secundum merita eorum bona retribuamus pro malis , ut nos a Deo per gratiam , quae nos praeuenit uel subsequitur , multa obtinere , non per merita . 
Unde Apostolus : Si autem ex operibus , iam non ex gratia . 
Alioquin gratia iam non est gratia . 
Quid itaque illud Augustini uelit quod primo posuimus et postmodum opposuimus , Deum uidelicet nulli immerito aut poenam inferri aut praemium conferri permittere , non facile absolui posse uideo nisi in eo uim quamdam notemus , quod cum dixerit ' Deus ' addit ' iustus ' ut uidelicet notet non id Deum ex iustitia permittere , quod tamen aliqua permittat dispensatione , aut ex abundantia caritatis potius fieri iubet quam ex aequitate iustitiae . 
Est quippe iustitia quae unicuique reddit quod suum est , non plus quam quod suum est aut minus , hoc est id tantum quod ille cui redditur meruit . 
Si quis autem alicui plus boni conferat quam ille meruit aut minus inferat mali , gratiae est id potius quam iustitiae , sicut e conuerso iniquitatis esse uidetur si quis alicui minus boni uel plus mali reddat quam ille meruit . 
Ut igitur ad propositum reuertamur , quanta est illa crudelitas aestimanda quam in parnulis Deus exercere uidetur , ubi uidelicet , cum nullum inueniat meritum , grauissimam tamen illam infernalis incendii poenam inducit . 
Hinc enim illud est Augustini , in libro De fide ad Petrum : Firmissime tene et nullatenus dubites non solum homines iam ratione utentes , uerum etiam paruulos , qui siue in uteris matrum uiuere incipiunt et ibi moriuntur , siue iam nati sine sacramento baptismatis , quod datur in nomine Patris et Filii et Spiritus Sancti , de hoc saeculo transeunt , ignis aeterni supplicio sempiterno puniendos ; quia , etsi peccatum propriae actionis nullum habuerunt , originalis tamen peccati damnationem carnali conceptione et natiuitate traxerunt . 
Numquid etiam apud homines iniquissimum iudicaretur si quis innocentem filium pro peccato patris flammis istis transitoriis traderet , nedum perpetuis ? 
Esset utique , inquam , hoc in hominibus iniquum , quibus etiam interdicitur propriae uindicta iniuriae . 
Sed non ita in Deo qui dicit : Mihi uindicta , ego retribuam et alibi : Ego occidam et ego uiuere faciam . 
Non enim iniuriam creaturae suae Deus fecit quocumque modo eam tractet , siue ad poenam eam deputet siue ad requiem . 
Alioquin animalia , quae ad laborem humani obsequii creata sunt , iuste conqueri et murmurare aduersus Creatorem possent . 
Quibus quidem murmurantibus super se , illud Euangelii responderet : An non licet mihi quod nolo facere ? 
sine illud Apostoli : O homo , tu quis es qui respondeas Deo ? 
Numquid dicit figmentum ei qui se finxit : quid me fecisti sic ? 
An non habet potestatem figulus luti ex eadem massa facere aliud quidem uas in honorem , aliud in contumeliam ? 
Nulla profecto ratione cum eo posset contendere . 
Hac quidem ratione plane profiteor , quoquo modo Deus creaturam suam tractare uelit , nullius iniuriae potest argui . 
Nec malum aliquomodo potest dici quod iuxta eius uoluntatem fiat . 
Non enim aliter bonum a malo discernere possumus , nisi quod eius est consentaneum uoluntati et in placito eius consistit . 
Unde et ea quae per se uidentur pessima et ideo culpanda , cum iussione fiunt dominica , nullus culpare praesumit . 
Alioquin Hebraei spoliantes Aegyptios furti grauiter arguendi essent , et qui suos occiderunt proximos cum Madianitis fornicantes , non tam ultores quam homicidae siue parricidae iudicarentur . 
Adeo autem boni uel mali discretio in dininae uoluntatis dispositione consistit , cui hoc attendentes quotidie clamamus : Fiat uoluntas tua ac si ita dicamus : ordinentur optime cuncta ut ad eius iussionem uel prohibitionem eadem fieri alio tempore bonum sit , alio malum , cum pro temporum diuersitate antiqui populi et noui contrariae penitus nonnullae uideantur obseruantiae . 
Quis enim nesciat antiquo populo prius esse praeceptum ut de sua quisque tribu duceret uxorem , quod omnino modo est inhibitum ? 
et tunc praecipue nuptiis implicari , nunc libertate continentiae frui ? 
et circumcisionem et caetera legis sacramenta quae in summa ueneratione ex praecepto dominico tunc fuerunt , nunc abominabilia esse ? 
Constat itaque , ut diximus , totam boni uel mali discretionem in diuinae dispensationis placito consistere quae optime cuncta nobis ignorantibus disponit , nec quidquam bene fieri dicendum aut male , nisi quod eius optimae uoluntati consentaneum est aut aduersum ; ut , quemadmodum proposuimus , quocumque modo Deus tam paruulos quam caeteras suas creaturas tractare uelit , id optime fieri non dubitemus , etiam si eas omnes , ut uoluerit , ad poenam ordinet nec eum iniuriae argui posse quocumque modo eas ordinet , siue ad gloriam sine ad poenam . 
Sed quia parum est ad diuinae dispensationis commendationem in hac paruulorum damnatione ab iniuria Deum absoluere , nisi etiam aliquam bonitatis eius gratiam ualeamus adstruere , uidetur nobis id quoque agi ex multiplicis gratiae ipsius dispensatione , tam in ipsis uidelicet paruulos quam in alios redundantis . 
Scimus quippe hanc esse mitissimam poenam , beato in Enchiridion Augustino sic attestante : Mitissima sane omnium poena erit eorum qui praeter peccatum quod originale traxerunt , nullum insuper addiderunt . 
Quam quidem poenam non aliam arbitror quam pati tenebras , id est carere uisione diuinae maiestatis sine omni spe recuperationis . 
Quod , ni fallor , conscientiae tormentum ignem perpetuum beatus Augustinus supra nominauit . 
Credimus etiam huic mitissimae poenae neminem deputari , morte in infantia praeuentum , nisi quem Deus pessimum futurum , si uiueret , praeuidebat et ob hoc maioribus poenis cruciandum . 
Unde nonnullam in hac remissione uel alleuiatione poenae diuinae bonitatis gratiam percipere parunli non immerito uidentur . 
etiam Deus ad correctionem nostram hac mitissima paroulorum poena utitur , ut uidelicet cautiores efficiamur ad euitandum propria peccata , cum tales et tam innocentes , quibus nec sepultura uel orationes fidelium conceduntur , damnari quotidie credamus propter aliena ; et ampliores ei gratias referamus cum nos ab illo perpetuo igne post multa etiam perpetrata crimina per gratiam suam liberat , a quo minime illos saluat . 
Voluit etiam statim ostendere in prima et fortasse modica priorum parentum transgressione quam ita in posteris nihil adhuc merentibus uindicat , quantum omnem abhorret iniquitatem et quam poenam maioribus culpis et frequentibus reseruet , si hoc semel commissum in unius pomi reparabilis esu ita in posteris punire non differat . 
Unde Hieronymus , in Epistola ad filiam Mauritii seu Ad uirginem Deo consecratam : Adae , inquit , magis parcendum fuit , qui adhuc nouellus erat et nullius ante peccantis et propter peccatum suum morientis retrahebatur exemplo . 
Tibi uero post tanta documenta , post legem , post prophetas , post euangelia , post apostolos , si delinquere uolueris quomodo indulgeri possit ignoro . 
Sunt etiam in singulorum paruulorum damnatione propriae et familiares quaedam causae , licet nobis occultae , quas ille nouit qui nihil nisi optime disponit . 
Et nos quidem aliquas huiusmodi ex his quae frequenter accidere uidemus , coniicere possumus . 
Saepe quippe accidit ut talium paroulorum mortem in uitam suorum parentum dinina gratia conuertat , cum ipsi uidelicet maxime de eorum damnatione quaerentes quam eis per concupiscentiam propriam generatis intulerunt , propriae id culpae totum tribuant et sibi adscribant ; et tam ipsi quam caeteri hoc uidentes timidiores in Deum et de peccatis propriis magis compuncti uel resipiscentes efficiantur , cum tam seuerarn in parunlos ex concupiscentia , in qua omnes genuerunt , uiderint sententiam . 
Ex quo etiam ad continentiae bonum potius inuitamur quam tam periculosae indulgere concupiscentiae per quam tot animae incessanter inferis transmittuntur . 
- - His uel consimilibus rationibus apparere arbitror Deum de mitissima illa damnatione parnulorum non solum iniuriae non esse arguendum , uerum etiam ex nonnulla gratiae suae tam in paruulos , ut dictum est , quam in caeteros collatione glorificandum . 
Est igitur originale peccatum cum quo nascimur , ipsum damnationis debitum quo obligamur , cum obnoxii aeternae poenae efficimur propter culpam nostrae originis , id est priorum parentum a quibus nostra cepit origo . 
In illo enim , ut supra meminit Apostolus , peccauimus , id est peccati eius causa aeternae damnationi ita deputamur , ut , nisi diuinorum sacramentorum nobis remedia subueniant , aeternaliter damnemur . 
Et notandum quod licet dicamus peccasse paruulos in Adam , ut expositum est , non ideo simpliciter annuamus eos peccasse , sicut nec cum dicimus aliquem tyrannum adhuc uiuere in filiis suis , ideo eum simpliciter uinere concedimus . 
Damnantur itaque , inquies , qui non peccauerunt , quod est iniquissimum ; puniuntur qui non meruerunt , quod est atrocissimum . 
Sed hoc fortasse quantum ad homines , non quantum ad Deum est concedendum . 
Alioquin quomodo paruulos quoque poena dilnuii uel incendii Sodomitarum Deus affligens non arguitur ? 
Aut quomodo beatum Iob uel martyres sanctos affligi uel occidi permisit ? 
Denique et Unicum suum morti tradidit . 
Dispensatione , inquies , commodissima gratiae suae id fecit ; bene et argute . 
Sic etiam , inquam , homines aliqua saluberrimi consilii dispensatione etiam innocentes pariter ut nocentes affligere possunt nec in hoc peccare , ueluti cum propter alicuius tyranni malitiam boni principes terras eorum depopulantes atque depraedantes , etiam bonis fidelibus qui ei subiecti sunt et possessione , non mente , coniuncti , nocere compelluntur , ut paucorum electorum damno plurimorum utilitati prouideatur . 
Potest etiam contingere ut aliqui falsi testes , quos tamen refellere non ualemus , aliquem de aliquo imputant quem innocentem scimus . 
Quorum quidem testimonia postquam id egerint quod eis adiudicatum fuerit , cogimur etiam contra conscientiam nostram grauare innocentem , ut , quod mirabile dictu est , dum legibus obtemperamus , iuste eum puniamus qui iuste non punitur et iuste id agamus quod iustum non est , competenti super hoc deliberatione habita , ne uni parcendo pluribus noceamus . 
Sic et in paruulorum damnatione cum quod non meruerint plectuntur , multae possunt existere causae diuinae dispensationis saluberrimae , praeter has etiam quas assignaulmus , ut non sit iniquum eos sic puniri , licet non meruerint , qui tali poena tam ipsis quam aliis non inutiliter utitur , ut supra aliquibus non improbabilibus assignauimus opinionibus , ut magis ad gratiam Dei quam ad iustitiam haec mitissima paruulorum poena referenda uideatur , et in quo maxima Dei uidetur crudelitas , magnae dispensatio gratiae sit praedicanda . 
Nec hoc rationi contrarium est si quod dimissum est in parentibus , puniatur in filiis , licet hoc filii non hic ex culpa contrahant parentum . 
Aliqua enim pro parentibus satisfactio intercedit et eis tantum sufficiens est , non etiam filiis . 
Verbi gratia , egerunt Adam et Eua eiecti de paradiso , in sudore uultus et dolore partus uel caeteris afflictionibus paenitentiam de commissa transgressione , et propitiatus est eis Deus propria ipsorum satisfactione . 
Morte denique corporali cum sint pro illa transgressione quam commiserunt ipsi puniti , nequaquam propter ipsam aeternae morti sunt reseruandi , iuxta illud propheticum : Non iudicabit Dominus bis in idipsum et non consurget duplex tribulatio id est nemo de uno eodemque proprio peccato et corporali et aeterna morte puniendus est . 
Filiis autem illorum , uidelicet priorum parentum , quibus pariter omnibus etiam pro culpa ipsorum patrum iratus est Deus , tamquam in peccato carnalis concupiscentia conceptis , quam ipsi uidelicet patres ex prima transgressione incurrerunt , singulis propria necessaria est absolutio ; quae leuissima nobis instituta est in baptismo , ut pro alieno quo obligamur peccato , aliena fides patrinorum et confessio intercedat . 
Quippe qui obligatus peccato nascitur , pro ipso quo tenetur , nondum satisfacere pro se ualet sed diuinae gratiae sacramento mundatur . 
Nec mirum uideri debet si quod indulgetur parentibus , exigatur a filiis , cum ipsa uitiosa carnalis concupiscentiae generatio peccatum transfundat et iram mereatur . 
Unde Apostolus : Natura filii irae . 
A qua quidem ira parentes primi satisfactione propria sunt liberati . 
Potest autem usu euenire ut , cum aliquis pauper dominio alicuius se subingauerit et parnulos suos , ipse tamen postea propriae uirtutis facto aliquo uel pretio libertatem sibi , non filiis , acquirat . 
In ipsis etiam rerum naturis non incongruam nobis Dominus huius rei similitudinem impressit quae huiusmodi obiectioni satisfacere quodammodo uideatur , cum tam uidelicet ex olinae quam ex oleastri semine nonnisi oleaster nascatur sicut tam ex carne iusti quam ex carne peccatoris nonnisi peccator nascitur ; et ex frumento a palea purgato , non purgatum sed cum ipsa palea frumentum producatur , sicut ex parentibus per sacramentum a peccato mundatis , nemo nisi cum peccato nascitur . 
Utrum autem ex proximis quoque parentibus sicut ex primis peccata contrahamus et multiplicatis originalibus peccatis tanto quisque nascatur deterior quanto posterior , a nonnullis quaeritur . 
Beatus uero Augustinus in Enchiridion , capitulo XLVI , hoc probabiliter dici consentit ut proximorum quoque parentum peccatis filii obligentur , ubi uidelicet ait : Parentum quoque peccatis paruulos obligari , non solum primorum hominum sed etiam suorum de quibus ipsi nati sunt , non improbabiiiter dicitur . 
Illa quippe diuina sententia ; Reddam peccata patrum in filios ; tenet eos utique antequam per regenerationem ad Testamentum Nouum incipiant pertinere . 
Quod Testamentum prophetabatur cum dicitur per Ezechielem non accepturos filios peccata patrum nec ultra futuram in Israel parabolam illam : ; Patres manducauerunt uuam acerbam et dentes filiorum obstupuerunt ; . 
Item : Non est instituta regeneratio [ nisi ] quia uitiosa est generatio , usque adeo ut de legitimo matrimonio procreatus dicat : ; In iniquitatibus conceptus sum et in peccatis concepit me mater mea ; . 
Neque hic dixit ; in iniquitate ; uel ; peccato ; . 
Quia et in illo uno quod in omnes homines pertransiit tam magnum est ut mutaretur uel conuerteretur in necessitatem mortis humana natura , reperiuntur , sicut supra disserui , plura peccata et alia parentum quae et reatu obligant filios , nisi gratia diuina subueniat . 
[ Capitulo XLVII ] . 
Sed de peccatis aliorum parentum ab ipso Adam usque ad patrem suum , disceptari potest utrum omnium malis actibus et multiplicatis delictis originalibus , qui nascitur implicetur , ut tanto peius quanto posterius quisque nascatur . 
Haec tamen beati Augustini dicta magis ad opinionem aliorum , sicut ipsemet innuit , probabilem , quam ad ipsius assertionem referenda uidentur . 
Quis namque Ieremiam uel Iohannem Baptistam sanctificatos in utero , longe posteriores quam Cain deteriores nasci arbitretur ? 
Denique et Dominus Iesus ex multis peccatoribus patribus originem ducens secun . 
dum carnem , longe post Cain natus est ex Virgine , et cum plures quam Cain peccatores haberet antecessores , nihil tamen ei obfuit numerositas talium patrum quorum carnem accepit in Virgine . 
Sed nec illud in admiratione uenire debet quod , cum originale peccatum condonatur , status immortalitatis qui per ipsum amissus est non recuperatur . 
Satis quippe ad diuinae gratiae largitatem nobis debet esse , si uel grauissimam et aeternam euitemus mortem quam per illud peccatum incurrimus utramque . 
Non est autem aliud Deum condonare peccatum quam aeternam eius relaxare poenam . 
Ad hoc autem , ut arbitror , poena ista corporalis et transitoriae mortis reseruatur , ut eo minus uitam hanc temporalem appetamus quo facilius eam finiri perspicimus et aerumnis subiacere , et eam amplius diligamus quae uere beata est et finem non habet . 
Haec de originali peccato non tam pro assertione quam pro opinione nos ad praesens dixisse sufficiat . 
Nunc ad expositionem litterae redeamus . 
[ : ] LEX AUTEM SUBINTRAVIT UT ABUNDARET DELICTUM . 
UBI AUTEM ABUNDAVIT DELICTUM , SUPERABUNDAVIT GRATIA : LEX AUTEM SUBINTRAVIT , ac si aliquis quaereret : quid ergo egit lex ante aduentum Christi , si postea Christus adueniens peccata abstulit ? 
respondet quia lex non solum peccata non abstulit sed auxit , ut necessario Christus ad auferendam quoque abundantiam peccatorum descenderet . 
Et hoc est lex , scilicet scripta , subintrauit post naturalem UT ABUNDARET DELICTUM . 
Hoc autem dictum est quomodo si dicatur de aliquo : exiuit ut moreretur , id est exiuit et propterea mors est subsecuta , non quod hac intentione exiret . 
Sic et per hoc quod lex data est populo rebelli , peccatum per transgressionem plurimam abundauit . 
UBI AUTEM , id est in eodem populo in quo per transgressionem etiam legis scriptae ABUNDAVIT PECCATUM , SUPERABUNDAVIT ET GRATIA Christi , id est bona ab eo gratia , non pro meritis collata , tum quia ibi salutem nostram specialiter operatus est , tam nascendo scilicet quam praedicando . 
- - unde ait : Non sum missus nisi ad oues quae perierunt domus Israel - - uel remittendo peccata aut miracula faciendo siue patiendo , resurgendo , ascendendo . 
Spiritum Sanctum mittendo , quam apostolos et priores electos inde colligens per quos uniuersus postmodum orbis acquisitus est Deo . 
[ : ] UT SICUT REGNAVIT PECCATUM IN MORTE : ITA ET GRATIA REGNET PER IUSTITIAM IN VITAM AETERNAM , PER IESUM CHRISTUM DOMINUM NOSTRUM . 
Abundasse peccatum dicit et superabundasse gratiam , quae non solum peccatum abstulit , uerum etiam uirtutes contulit et multiplicauit , tam uisibiliter in miraculis quam spiritualiter in interioribus animae bonis , UT SICUT , id est ad hoc abundauit haec gratia , hoc est dona a Christo gratis collata , ut ipsa REGNET PER IUSTITIAM , id est regnum iustitiae in nobis aedificet , quae omnibus imperet libidinibus et illicitos refrenet motus , praeparando nos ita IN VITAM AETERNAM et hoc PER CHRISTUM se ipsum pro nobis hostiam offerentem . 
Sicut antea REGNAVIT , hoc est regnum suum et dominium habuit in nobis PECCATUM , ducens nos ita IN MORTEM , scilicet aeternae damnationis . 
[ : ] QUID ERGO DICEMUS ? 
PERMANEBIMUS IN PECCATO UT GRATIA ABUNDET ? 
[ : ] ABSIT ! 
QUI ENIM MORTUI SUMUS PECCATO QUOMODO ADHUC VIVEMUS IN ILLO ? 
QUID ERGO DICEMUS ? 
PERMANEBIMUS etc Quandoquidem ubi abundauit delictum , superabundauit gratia diceret aliquis : QUID DICEMUS nisi ut perseueremus IN PECCATO , UT in nobis GRATIA ABUNDET sicut in illis ? 
ABSIT , inquit Apostolus ex sua parte , ut hoc concedamus , scilicet perseuerandum umquam esse nobis aliqua occasione in peccato . 
QUI ENIM uel Si enim , ac si diceret : non est nobis permanendum in peccato quia nec manendum aliquo modo , cum ei SUMUS iam MORTUI , per gratiam scilicet nobis collatam de remissione etiam peccatorum . 
[ : ] AN IGNORATIS QUIA QUICUMQUE BAPTIZATI SUMUS IN CHRISTO IESU , IN MORTE IPSIUS BAPTIZATI SUMUS ? 
AN IGNORATIS , ac si diceret : in ipso sacramento et similitudine mortis Christi quam accepistis in baptismo , admonemini postquam mortui facti estis peccato non esse uiuendum in illo . 
Sicut enim ille semel mort Huscorpore , semel resurrexit a morte , non ultra scilicet moriturus , ita et uos a morte animae , id est peccato , per gratiam baptismi Christi , non lohannis , liberati , redire ad peccatum non debetis . 
Et hoc est : numquid uos qui ita opponitis , ignoratis sacramentum , id est sanctificationem , baptismi Christi ? 
hoc scilicet ignoratis quod QUICUMQUE BAPTIZATI SUMUS IN CHRISTO IESU , id est baptismate eius potius quam Iohannis , sumus baptizati in mortem ipsius , hoc est in similitudinem et in significationem corporalis mortis eius ? 
Sicut dictum est , ut uidelicet sicut ille semel mortuus est corpore et resurrexit , ita et nos semel mori peccato nitamur et non iterum uelle peccare , etiamsi per paenitentiam ualeamus resurgere . 
[ : ] CONSEPULTI ENIM SUMUS CUM ILLO PER BAPTISMUM IN MORTEM : UT QUOMODO SURREXIT CHRISTUS A MORTUIS PER GLORIAM PATRIS , ITA ET NOS IN NOVITATE VITAE AMBULEMUS . 
CONSEPULTI ENIM . 
Post similitudinem mortis et sepulturae adiungit etiam resurrectionis , dicens nos ad hoc in baptismo consepultos esse Christo IN MORTEM peccati , id est similitudine triduanae eius sepulturae per quam morimur peccato , accepisse , ad hoc , inquam , UT QUOMODO CHRISTUS semel RESURREXIT , semel , non iterum casurus in mortem , PER GLORIAM Dei PATRIS , id est per potentiam diuinitatis quae specialiter nomine Patris exprimitur ; ITA NOS AMBULEMUS per gradus uirtutum quae nouum hominem faciunt , non reuertentes ad uitia quae sunt mors animae . 
[ : ] SI ENIM CONPLANTATI FACTI SUMUS SIMILITUDINI MORTIS EIUS : SIMUL ET RESURRECTIONIS ERIMUS . 
SI ENIM . 
Dixi nos accepisse similitudinem mortis et sepulturae Christi in baptismo , ut similitudinem resurrectionis per nouitatem uitae teneamus . 
Et merito , quia si COMPLANTATI fuerimus SIMILITUDINI MORTIS Christi , id est si in gratia baptismatis quod est similitudo mortis Christi , firmiter radicati fuerimus sicut ille in obedientia mortis sibi ininnctae a Patre immobilis exstitit , - - quae quidem mors eius fuit quasi plantatio grani fructificandi et multiplicandi sicut ipse dicit : Nisi granum frumenti . 
. . etc . 
SIMUL ERIMUS ET RESURRECTIONIS eius , id est perueniemus per gradus uirtutum ad resurrectloms ems gloriam , sme ad ipsam nouitatem uitae quae est etiam in terris quaedam similitudo futurae uitae , quam resurgendo prius Christus nuntiauit . 
Nouitas uitae est ( ut ait Origenes ) ubi ueterem hominem cum actibus suis deponimus et induimus ; nouum qui renouatur in agnitione ; Dei . 
Quotidie , si dici potest , ipsa nouitas innouanda est . 
Sic enim dicit : ; Nam et si is qui foris est homo noster corrumpitur sed qui intus est renouatur de die in diem . 
; Qui in fide proficiunt , semper bonds operibus adiiciunt meliora . 
[ : ] HOC SCIENTES , QUIA VETUS HOMO NOSTER SIMUL CRUCIFIXUS EST , UT DESTRUATUR CORPUS PECCATI , UT ULTRA NON SERVIAMUS PECCATO . 
Hoc SCIENTES , id est attendentes et considerantes in ipso genere mortis Christi significari quod SIMUL cum Christo sit CRUCIFIXUS in nobis VETUS HOMO , hoc est transgressor Adam , ut quemadmodum scilicet Christus corporaliter cruci , fixus mortuus est , ita spiritualiter in nobis ueterem hominem per baptismum mori credamus et crucifigi , id est omnem transgressionem per quam imitamur ueterem et priorem Adam , condonari . 
Et hoc est quod exponens subiungit : ita UT DESTRUATUR in nobis totum CORPUS PECCATI , non unum membrum , id est uniuersa peccata , tam originale scilicet quam propria , non hoc tantum uel illa condonentur . 
Crucifixus quilibet ita totum corpus extensum habet ut mouere membra non possit , tamquam omnia sint mortificata . 
Per quod quidem significat in baptizatis omnia esse delete peccata . 
UT ULTRA , hoc est ad hoc nobis gratia remissionis est collate , ut ei , quantum possumus , cohaerentes et in hac munditia permanentes NON SERVIAMUS ultra PECCATO , id est non dominetur nobis longa peccati consuetudo quae etiam nolentes quasi seruos in perpetuum retinet , non tamquam famulos ad horam subiectos habet . 
[ : ] QUI ENIM MORTUUS EST , IUSTIFICATUS EST A PECCATO . 
QUI ENIM . 
dixi crucifixum esse et mortuum in nobis ueterem hominem ut amplius ille in nobis peccato non seruiat , quia MORTUUS quilibet , ut ait Hieronymus , IUSTIFICATUS EST A PECCATO , id est ab opere peccati iam alienus , licet penitus uoluntate peccandi non careat sicut libero caret operandi arbitrio . 
[ : ] SI AUTEM MORTUI SUMUS CUM CHRISTO , CREDIMUS QUIA SIMUL ETIAM VIVEMUS CUM CHRISTO : SI AUTEM , hoc est si morte peccati imitamur mortem Christi , CREDIMUS , id est id mente firrniter tenemus QUIA SIMUL ETIAM VIVEMUS CUM ILLO , tam corpore quam anima glorificati in perpetuum . 
[ : ] SCIENTES QUOD CHRISTUS SURGENS EX MORTUIS IAM NON MORITUR , MORS ILLI ULTRA NON DOMINABITUR . 
Cuius quidem uitae perpetuitatem subiungit , dicens SCIENTES tunc per experimentum quod nunc credimus , QUOD scilicet CHRISTUS RESURGENS EX MORTUIS , id est de inter mortuos quorum unus erat , IAM hic in praesenti saeculo NON MORITUR neque etiam in futuro ; et hoc est MORS ILLI ULTRA NON DOMINABITUR . 
Sed quid est quod ait non dominabitur , quasi dominate prius fuerit et eum tamquam inimicum oppresserit ? 
et fortasse qui usque adeo mortem uisus est expauisse ut diceret : Pater , si possibile est . 
. . etc . 
et iterum : Verumtamen non sicut ego uolo . 
. . etc . 
mori nullatenus uoluit sed permisit ? 
Secundum diuinitatem uero sicut unum est cum Patre , ita et unius est uoluntatis , iuxta quod ipse de se ait : Nemo tollit animam meam a me sed ego pono eam et iterum : Potestatem habeo ponendi animam et iterum sumendi eam . 
Et Isaias : Oblatus est , inquit , quia ipse uoluit . 
Desiderauit quidem anima hominis illius salutem nostram quam in morte sua consentire sciebat , et propter illam quam desiderabat hanc tolerabat ; sicuti infirtnus uel sauciatus aliquis propter sanitatem quam desiderat , multa tollerat aspera coactus , non spontaneus , per quae sanitatem se adepturum existimat . 
Quaecumque autem coactus quis sustinet , non utique ue ] le sed magis tolerare dicendus est . 
Nihil quippe affligendo grauat aliquem nisi quod contra eius geritur uoluntatem . 
Et in nullo quis patitur nisi quod eius uoluntati aduersatur . 
Anima itaque Christi non tam afflictiones passionum uelle quam tolerare dicenda est sea , quod etiam Christus ipse alibi profitetur , non se uenisse uoluntatem suam facere sed uoluntatem Patris . 
Unde et pro magno id merito et uirtute reputandum est , cum amore quis Dei suae penitus abrenuntiat uoluntati , immo , et ut alibi Christus ait , adhuc et animam suam oderit . 
Quodam itaque modo mors ipsa humanitati Christi dominata est , quando eam uidelicet prae angustia sua reformidabat et transire potius quam uenire uolebat . 
Quasi nolens sustinuit propter ininnctam sibi a Patre obedientiam . 
Qui etiam sub lege factus est cum omnino legi nihil deberet . 
Tale est itaque quod ait Apostolus : MORS ILLI ULTRA NON DOMINABITUR ac si diceret : non opprimet nolentem uel non affliget uiolenter innocentem . 
Quasi enim uiolentiam mors in eum exercuit , cum innocentem et nulli peccato penitus subiacentem oppressit , quae non nisi peccati causa homini est immissa . 
Potest autem conuenientius distingui quod dictum est IAM NON MORITUR et MORS ILLI ALTRA NON DOMINABITUR , ut uidelicet illud primum ad mortem corporis , secundum uero ad mortem animae referatur . 
Tale quippe est NON MORITUR IAM ac si dicatur : praesentem uitae mortem , scilicet corporalem , non incurret ; tale est uero MORS ILLI ULTRA NON DOMINABITUR ac si dicatur : mors illa ulterior , quae in reprobis corporalem sequitur et etiam post resurrectionem impiis dominatur , eum nullatenus opprimet . 
Quae uidelicet mors omnibus quos arripit dominatur , quia neminem nisi inuitum detinere potest . 
Hanc autem distinctionem sequens littera exigere uidetur quae ait : QUOD ENIM MORTUUS EST etc . 
Hinc enim probat quod mors illa quae ultra est , id est quae post hanc transitoriam sequitur aeterna , illi non dominabitur quia ille semel mortuus est , id est in corpore tantum . 
[ : ] QUOD ENIM MORTUUS EST PECCATO , MORTUUS EST SEMEL : QUOD AUTEM VIVIT , VIVIT DEO . 
QUOD ENIM , id est quia , MORTUUS EST PECCATO , hoc est in nullo penitus umquam fuit peccato , sine actuali siue originali , pro quo uidelicet peccato mors illa dominationis debetur , ideo SEMEL tantum , ut dictum est , mori potuit , id est corpore tantum , non anima . 
QUOD AUTEM VIVIT . 
Mortuus est , inquam , sed uiuit iam suscitatus et quod fuit , VIVIT DEO . 
Sicut mortnus fuerat peccato , immo quia mortuus exstitit in praesenti saeculo peccato , necesse est ut in futuro uiuat Deo . 
Viuit peccato qui uiuendo peccat , uiuit Deo qui ab eius uoluntate non discordat . 
Quod quidem soli Christo , siue in ipso capite siue in eius glorificatis membris , ueraciter assignatur . 
[ : ] ITA ET VOS EXISTIMATE , VOS MORTUOS QUIDEM ESSE PECCATO , VIVENTES AUTEM DEO , IN CHRISTO IESU . 
ITA ET uos . 
Quod praemisit de capite per similitudinem quamdam ad membra reducit , ut uidelicet peccato moriantur et Deo uiuant . 
Et quia possent illi dicere se ignorare quando peccato , quando Deo uiuerent , praeueniens atque auferens hanc excusationem , dicit ut saltem pro existimatione sua et capacitate suae intelligentiae id implere studeant . 
Et hoc est quod ait : EXISTIMATE etc . 
, hoc est ita saltem uiuatis ut uos non reprehendat uestra conscientia , si nondum ad plenum qualiter uinendum sit cognoscatis , quia et si aliter sapitis , ut ipse alibi Apostolus ait , id quoque Dcus uobis reuelabit , corrigendo scilicet uestrae simplicitatis minus doctam existimationem . 
IN CHRISTO IESU , id est per gratiam uobis in Christo collatam , cum quo uobis collata sunt omnia , non per merita uestra . 
[ : ] NON ERGO REGNET PECCATUM IN VESTRO MORTALI CORPORE UT OBOEDIATIS CONCUPISCENTIIS EIUS . 
NON ERGO . 
Ad superiora illa reuertitur ubi dictum est : Quid ergo dicemus ? 
permanebimus in peccato ut gratia abundet ? 
Et multis rationibus interpositis , concludit non esse permanendum in peccato , id est non oportere aliqua de causa peccatum regnare in nobis . 
Continuatio : quandoquidem sic uiuendum est ut uos existimetis uos mortuos esse peccato . 
ERGO NON REGNET PECCATUM IN VESTRO MORTALI CORPORE , hoc est non perseueret in fragilitate uestrae carnalitatis . 
Non dicit ' non sit ; sed non regnet , id est non dominando perseueret . 
Quare autem non dicat ' non sit ' insinuat dicens : In uestro mortali corpore , hoc est in fragili et ad peccandum prona humanae naturae substantia . 
Difficile quippe est , immo quodammodo impossibile ut quandoque nostra haec mortalitas ad peccatum non inclinetur ; sed cum humanum peccare sit , diabolicum est , non humanum , perseuerare . 
Quomodo autem regnet in nobis peccatum et dominium obtineat determinat , subiungens UT OBEDIATIS CONCUPISCENTIIS EIUS . 
Quasi transitum , non regnum , in nobis habet peccatum quando quod suggerit concupiscentia , ratio refrenat . 
Tunc uero quasi regnans et dominans stabilem in nobis mansionem facit quando malum quod mente concipimus , opere implemus , uel quod peius est , in consuetudinem ducimus , nolentes id per paenitentiam emendare . 
Est itaque obedire concupiscentiae peccati , ita ad effectum ducere sicut praua animi concupiscentia , quae peccati est , persuadet . 
[ : ] SED NEQUE EXHIBEATIS MEMBRA VESTRA ARMA INIQUITATIS PECCATO : SED EXHIBETE VOS DEO , TAMQUAM EX MORTUIS VIVENTES : ET MEMBRA VESTRA ARMA IUSTITIAE DEO . 
SED NEQUE . 
Non solum non obediatis malae concupiscentiae , uerum etiam ipsam ita praeuenire uestra prouidentia studeat , ut , cum uoluerit dominari , non possit . 
Quod quidem facietis , Si non exhibueritis MEMBRA VESTRA ARMA INIQUITATIS PECCATO , hoc est non praeparabitis ea instrumenta conceptae animo iniquitati , id est malae concupiscentiae , ad peccatum opere complendum . 
Tunc autem praeparamus membra nostra ad malam concupiscentiam ad actum perducendam , quando nimio cibo uel potui indulgemus unde lasciuire facile caro possit , uel quando nos ita componimus atque adornamus ut mulieribus placere ualeamus , uel quando pugillatorie uel gladiatorie insistimus ut per ea quos uoluerimus opprimamus , uel in causis linguam exercemus ut inde pecuniam acquiramus , et quibuscumque modis uel aliquam partem nostri corporis ad aliquid mali operandum facilem siue habilem efficimus . 
SED EXHIBETE , id est praeparate , VOS DEO , hoc est diuinae uoluntati dicate , utpote per fidem ab eo spiritualiter suscitati a morte animae . 
Et hoc est TAMQUAM EX MORTUIS VIVENTES . 
Et quia fides sine operibus mortua est , addit : ET MEMBRA VESTRA , scilicet exhibete , ARMA IUSTITIAE DEO , id est instrumenta quibus Deus ad iusta opera utatur , ueluti si quis abstinentia gulam domet ut quod sibi subtrahit alteri largiatur , uel manus in labore exerceat ut habeat unde tribuat necessitatem patienti , uel aures praedicationi et oculos sacrae lectioni applicet ut alios quoque ualeat erudire , et caetera . 
[ : ] PECCATUM ENIM VOBIS NON DOMINABITUR : NON ENIM SUB LEGE ESTIS , SED SUB GRATIA . 
PECCATUM ENIM . 
Dixi ut exhibeatis membra uestra Deo , et id praecipue debetis propter appositam gratiam Euangelii et grauissimam poenam legis remotam . 
Et hoc est : PECCATUM , id est lex peccati , hoc est poenae potius quam gratiae . 
VOBIS ad Christum iam conuersis NON DOMINABITUR , id est non opprimet atque affliget illis intolerabilium poenarum uindictis . 
Unde causam adnectit dicens : NON ENIM SUB [ LEGE ] , hoc est non ESTIS iam sub legalibus institutionibus obnoxii , tamquam illo legis iugo grauissimo pressi , dentem pro dente , oculum pro oculo et caetera [ requirentis ] . 
SED SUB GRATIA Euangelii . 
Quod , uidelicet Euangelium , testamentum amoris et misericordiae dicendum est Sicut illud timoris et uindictae exstitit . 
Unde et in laude Christi psalmista praecinit : Diffusa est gratia in labiis tuis hoc est dilatata usque ad inimicos caritas , iuxta quod alibi dicit : Latum mandatum tuum nimis et tota tua resonat praedicatio . 
Quae quidem ita omnia dimitti praecipit seu persuadet ut incassum operemus remissionem a Deo peccatorum , nisi ommbus omnes iniurias dimittamus . 
[ : ] QUID ERGO ? 
PECCABIMUS QUONIAM NON SUMUS SUB LEGE , SED SUB GRATIA ? 
ABSIT ! 
QUID ERGO ? 
PECCABIMUS ? 
Occasione praemissorum , quaestionem interserit atque soluit dicens : QUID ERGO ? 
scilicet dicendum est aut tenendum ? 
hoc est quaestionem quasi rationabiliter incurrimus hanc : PECCABIMUS QUONIAM NON SUMUS SUB LEGE SED SUB GRATIA ? 
hoc est libertatem hanc gratiae quam accepimus , conuertemus ad peccandum quia scilicet uindictam hic corporalem non timemus ? 
ABSIT , quia uidelicet non esset hoc libertas sed seruitus . 
[ : ] ESCITIS QUONIAM CUI EXHIBETIS VOS SERVOS AD OBOEDIENDUM , SERVI ESTIS EIUS , CUI OBOEDITIS , SIVE PECCATI SIVE OBOEDITIONIS AD IUSTITIAM ? 
Et hoc est quod subdit : AN NESCITIS , hoc est tam stolidi estis quod ignoratis QUONIAM SERVI ESTIS EIUS CUI VOS EXHIBETIS SERVOS AD OBEDIENDUM , id est cui uos sponte traditis , non coacti , ut quod praeceperit exsequamini , non attendentes uidelicet an sit faciendum sed quia sit ab eo praeceptum ? 
SIVE PECCATI , id est prauae uoluntatis ducentis AD MORTEM , id est damnationem , quasi suggerere praecipientis praua opera ; SIVE OBEDITIONIS , scilicet serui , id est bonae uoluntatis seu praeceptionis cui est obediendum AD IUSTITIAM , hoc est ad aliquam iustam operationem . 
[ : ] GRATIAS AUTEM DEO QUOD FUISTIS SERVI PECCATI , OBOEDISTIS AUTEM EX CORDE IN EAM FORMAM DOCTRINAE , IN QUA TRADITI ESTIS . 
[ : ] LIBERATI AUTEM A PECCATO , SERVI FACTI ESTIS IUSTITIAE . 
GRATIAS AUTEM . 
Dixi siue peccati siue obeditionis quasi dubitarem cui serui sitis , sed gratias , id est grates DEO , subaudis refero , quod cum fuissetis prius SERVI PECCATI , nunc estis facti serui obeditionis . 
Et hoc est OBEDISTIS AUTEM EX CORDE , hoc est amore potius quam timore , IN EAM FORMAM , id est secundum illum modum DOCTRINAE IN QUAM a praedicatoribus estis eruditi . 
Et sic LIBERATI a seruitute peccati , cui uidelicet prius obediebatis , SERVI FACTI ESTIS IUSTITIAE , id est iustae uel rectae uoluntatis seu diuinae praeceptionis , quae non solum iusta , uerum etiam ipsa est appellata iustitia . 
LIBER III [ : ] HUMANUM DICO , PROPTER INFIRMITATEM CARNIS VESTRAE : SICUT ENIM EXHIBUISTIS MEMBRA VESTRA SERVIRE INMUNDITIAE , ET INIQUITATI AD INIQUITATEM , ITA NUNC EXHIBETE MEMBRA VESTRA SERVIRE IUSTITIAE IN SANCTIFICATIONEM . 
HUMANUM DICO , ac si diceret : et quia nunc a iugo peccati liberati ad obedientiam iustitiae estis traducti , dico adhortando uos ut in ea perseueretis . 
Et quia uos infirmos adhuc et carnales intueor , id est pronos relabi ad peccata , humanitus uobis loquor , id est remissius , quam iustum sit , ut uidelicet si non plus , saltem tantum studeatis implere opera iustitiae quantum studuistis iniquitati deseruire . 
Et hoc est illud humanitus dictum PROPTER INFIRMITATEM carnalitatis eorum , id est quam ex carnalibus trahunt desiderius . 
Quod statim adiungit , dicens SICUT ENIM , ac si diceret : uere humanitus uobis dico quia hoc , ut uidelicet sicut olim EXHIBVISTIS , id est aperte atque impudenter praeparastis MEMBRA VESTRA SERVIRE IMMUNDITIAM , id est carnalibus turpitudinibus sicuti luxuriae uel gulae , ET INIQUITATI , id est spiritualibus uitiis sicut est ira uel odium in alterum seu cupiditas rei alienae ; illis , inquam , exhikuistis seruire AD INIQUITATEM , scilicet perpetrandam , ut uidelicet peruersum mentis desiderium in effectum duceretur , ITA NUNC praeparate illa SERVIRE IUSTITIAE , id est iustis desideriis IN SANCTIFICATIONE , id est in effectum sancti operis . 
Qui non tam ex infirmitate quam ex studio peccant , membra sua praeparant ad iniquitatem , sicut nonnulli calidis utuntur ut luxuriae uel salsis ut potui uacare diutius possint , atque ipsa sui corporis membra saepe contra ipsorum naturam ad turpitudines cogunt . 
Manum quoque suam ad iniquitatem perpetrandam praeparat , si ei gladium prouidet quem in eum quem odit exerceat . 
E contrario , membra sua iustitiae praeparat , si ea sic temperare satagit et coercere ne ad illicita prorumpant , sed ad coronam proficiant ; quibus quidem cum potuit non est transgressus , immo uiriliter in eis omnem prauae suggestionis impetum extinxit et quae eis potuit ad bene operandum monstrauit , ut oculis sacras litteras , auribus lectiones , manibus eleemosynarum munera uel religiosi laboris instrumenta . 
[ : ] CUM ENIM SERVI ESSETIS PECCATI , LIBERI FUISTIS IUSTITIAE . 
CUM ENIM . 
dixi quia liberati modo a peccato , serui facti estis iastitiae , quia e contrario olim SERVI existentes PECCATI , LIBERI FUISTIS IUSTITIAE , id est a seruitio iustitiae alieni . 
Locus a contrariis : sicut seruus iustitiae dicitur qui ei famulatur , ita e contrario liber eius dicitur qui ab eius seruitio remotus est , id est qui eam implere non curat . 
[ : ] QUEM ERGO FRUCTUM HABUISTIS TUNC , IN QUIBUS NUNC ERUBESCITIS ? 
NAM FINIS ILLORUM MORS EST . 
QUEM ERGO , hoc est quandoquidem olim ita peccato seruistis , a iustitia penitus alieni , quem TUNC FRUCTUM , id est utililitatem , HABUISTIS , scilicet supra positis , immunditia scilicet et iniquitas ? 
IN QUIBUS , id est de quorum perpetratione NUNC ERUBESCITIS . 
Et hoc est FINIS ILLORUM , id est ad quod ducit uel effectus proprius eis debitus , MORS EST , animae uidelicet , id est perpetuae cruciatus poenae . 
[ : ] NUNC VERO LIBERATI A PECCATO , SERVI AUTEM FACTI DEO , HABETIS FRUCTUM VESTRUM IN SANCTIFICATIONEM , FINEM VERO VITAM AETERNAM . 
NUNC VERO LIBERATI A PECCATO , hoc est a graui malae consuetudinis ingo , HABETIS iam hic FRUCTUM VESTRUM IN SANCTIFICATIONEM , hoc est ipsam remissionem peccatorum qua sanctificati estis , habetis pro remuneratione . 
FINEM VERO , id est exitum ad quem haec sanctificatio perducit , habetis iam uobis praeparatum , VITAM AETERNAM . 
Merito finem dicit tam uitam quam mortem animae aeternam , quae , uita ista corporis et morte temporali finitis , extremae consequuntur . 
[ : ] STIPENDIA ENIM PECCATI , MORS . 
GRATIA AUTEM DEI , VITA AETERNA , IN CHRISTO IESU DOMINO NOSTRO . 
STIPENDIA ENIM . 
Ad duo illa praemissa NAM FINIS ILLORUM etc . 
, et NUNC VERO LIBERATI etc . 
, ista duo subnectit : STIPENDIA ENIM etc , et GRATIA AUTEM DEI etc . 
, ostendens uidelicet qualiter ad illos duos fines quos distinxit , mortem scilicet et uitam , perueniatur , ad mortem quidem ex iustitia , ad uitam autem ex gratia per Christum ante collata . 
Non sunt enim condignae passiones huius temporis ad futuram gloriam quae reuelabitur in nobis . 
Unde bene remunerationem peccati de morte uocat stipendium , remunerationem autem obedientiae Dei de uita aeterna , non stipendium , sed gratiam nominat . 
Stipendium quippe a ' stipe ' nomine et ' penso - pensas ' uerbo dicitur . 
Stipes autem uel stips dicitur merces quae militibus redditur , pensato eorum labore siue considerata dominorum utilitate . 
Haymo uero sic ait : Stipendia id est remuneratio ; stipendium dicitur a stipe pendenda , id est substantia ponderanda . 
Antiquitus enim potius ponderabatur pecunia quam numerabatur . 
Sic continua : dixi quia finis illorum , id est immunditiae et iniquitatis , mors est , et bene quia omnis peccati stipendia sunt , id est iusta et debita remuneratio mors , his uidelicet qui in eo perseuerant . 
Sed VITA AETERNA potius est gratia Dei dicenda quam stipendia nostra , id est gratis potius nobis collata quam meritis nostris debita , et hoc per Christum Iesum per quem Deo reconciliati sumus . 
[ ROMANS ] [ : ] AN IGNORATIS FRATRES - - SCIENTIBUS ENIM LEGEM LOQUOR - - QUIA LEX IN HOMINE DOMINATUR QUANTO TEMPORE VIVIT ? 
AN IGNORATIS . 
Dixerat superius Apostolus : NON ENIM SUB LEGE ESTIS SED SUB GRATIA , et rursus hic nouissime adiecit : PER IESUM CHRISTUM Dominum nostrum potius quam per legem nos hanc gratiam uitae aeternae assecutos . 
Unde quia aliquis posset quaerere : post legem datam , quomodo aliquis sine eius obseruatione saluari potest ? 
quaecumque apponatur gratia ? 
conuenienti similitudine Apostolus talem praeuenit et soluit quaestionem , ostendens uidelicet quod quemadmodum mulier , priore uiro defuncto , potest ad alium inculpabiliter transire , ita populus Dei , prius iugo legis alligatus quasi mulier uiro cui debet obedire , potest , lege iam defuncta , ad libertatem Euangelii sine culpa meare . 
; Usque ad Iohannem enim ; , qui interpretatur ' gratia Dei ' hoc est usque ad tempus gratiae singularis aduentus Christi , ; lex et prophetae ; . 
Quod quidem tempus , sicut in Epistola ad Hebraeos ipse commemorat Apostolus , de mutatione scilicet Testamenti , hoc est de interitu Veteris et natinitate Noui , Dominus per Ieremiam promiserat dicens : Ecce dies ueniunt , dicit Dominus . 
. . etc . 
Continuatio : dixi nos iam non esse sub lege , nec iam post Christum eam nobis esse necessariam insinuaui . 
Nec hoc quidem mirabile uideri debet quia numquid IGNORATIS , FRATRES , hoc est non credo quod ignoretis , QUIA LEX IN HOMINE DOMINATUR , id est ei ab homine est obediendum quamdiu ipsa VIVIT , id est toto tempore quod ei a Domino praefinitum est et concessum , ut eius obedientia ualeat et integre in ipsis etiam figuralibus praeceptis custodiatur . 
Quod autem interponit : SCIENTIBUS ENIM LEGEM LOQUOR , id est uobis qui legem iam dudum didicistis , ostendit hanc inuectionem ad eos qui ex Iudaeis crediderant specialiter spectare , de quibus quasi causam hic interserit quod id quod dicit , non ignorent , quia legem didicerunt quae hoc docet , tempus uidelicet eam habere praefixum sibi a Deo et determinatum , ut non semper , ut dictum est , uiuat , sicut supra posito Ieremiae testimonio confirmatur siue aliis Veteris Testamenti locis . 
[ : ] NAM QUAE SUB VIRO EST MULIER , VIVENTE VIRO , ALLIGATA EST LEGI : SI AUTEM MORTUUS FUERIT VIR , SOLUTA EST A LEGE VIRI . 
[ : ] IGITUR VIVENTE VIRO , VOCABITUR ADULTERA SI FUERIT CUM ALIO VIRO : SI AUTEM MORTUUS FUERIT VIR EIUS , LIBERATA EST A LEGE : UT NON SIT ADULTERA SI FUERIT CUM ALIO VIRO . 
NAM QUAE . 
Probat competenti similitudine quia lex ex eo tempore tantum quo uiuit , dominari habet populo subiecto , quia et uir quilibet uxori sibi alligatae non habet dominium nisi dum uiuit . 
Et hoc est : Nam quae SUB VIRO EST , MULIER , id est ei tamquam superiori copulata est , eo VIVENTE ALEIGATA EST LEGI eius , id est legi maritali , ut uidelicet alii nubere non possit . 
IGITUR VIVENTE , quia scilicet ita est alligata legi matrimonii . 
[ : ] ITAQUE FRATRES MEI ET VOS MORTIFICATI ESTIS LEGI PER CORPUS CHRISTI : UT SITIS ALTERIUS , QUI EX MORTUIS RESURREXIT , UT FRUCTIFICAREMUS DEO . 
ITAQUE FRATRES . 
Praemissam adaptat modo similitudinem dicens : et ita , hoc est ad hunc modum , uos , qui primitus legi uiuebatis per obedientiam ei subiecti , mortui iam facti ESTIS ei PER CORPUS CHRISTI , hoc est per ipsam praesentiam ueritatis in Christo uobis exhibitam . 
Cuius quidem ueritatis umbra in lege praecessit . 
Postquam enim res ipsa uenit quae per se sufficit , iam non opus est figuris illis quae in signum rei futurae praecesserunt et in spe tantum illius uenerabiles exstiterunt , ne si etiam figurae illae adhuc perseuerarent , adhuc exspectaretur futurum quod iam est praeteritum ; et Iudaei adhuc de sua uetustate gloriantes , nostrae insultarent nouitati et amplius de operibus ipsis quam de fide Christi nonnulli considerent , quam sine operibus minime sufficere crederent . 
Notandum uero quod cum , iuxta similitudinem inductam conuenientius dicendum uideretur legem nobis fuisse mortuam , quam nos legi ; quia tamen eadem est sententia , nihil refert siue hoc siue illo modo dicatur . 
UT SITIS ALTERIUS , id est Christi , eius tantum obedientiae atque euangelicae doctrinae praeceptis alligati . 
At ne quis opponeret ipsum quoque Christum iam fuisse mortuum et sic a iugo eius iam suos absolutos esse , prouide adiunxit : QUI EX MORTUIS RESURREXIT , hoc est de inter mortuos propria uirtute in uitam se erexit perpetuam UT spe et desiderio eiusdem gloriae nos accensi FRUCTIFICEMUS , non mundo sed DEO , hoc est spiritualibus bonis quibus oblectatur Deus potius abundemus quam mundanis et terrenis quae Iudaei semper auide requirebant ; quorum , iuxta litteram quam insistunt , nulla nisi terrena promissio reperitur , ut ita mundo potius quam Deo fructificare ex promissione legis dicendi essent . 
Quod enim Deus illum durae ceruicis populum amplius desiderare nouerat , eis promittebat , ut sic magis eos qui carnales erant , id est carnalibus potius quam spiritualibus bonis intenti , ad obedientiam alliceret . 
Et attende quod cum ad hoc quod praemisit : UT SITIS ALTERIUS QUI EX MORTUIS RESURREXIT , adiunxit : UT FRUCTIFICEMUS DEO , non ait ' ut fructificetis ' , sed ut nos et uos pariter , id est omnes , fructificemus , siue praedicando siue obediendo . 
[ : ] CUM ENIM ESSEMUS IN CARNE , PASSIONES PECCATORUM , QUAE PER LEGEM ERANT , OPERABANTUR IN MEMBRIS NOSTRIS , UT FRUCTIFICARENT MORTI . 
CUM ENIM ESSEMUS . 
Dixit UT SITIS ALTERIUS , discipuli scilicet et imitatores quam hucusque fuistis , UT fructificetis DEO , hoc est ut sitis spirituales per desiderium potius quam carnales sicut olim fuistis , temporalem legis promissionem sequentes . 
Et merito sic monet quia tunc per illam legis promissionem uos , carnalium desideriorum amatores , nequaquam spiritualem Deo fructum reddere poteratis sed morti potius , id est mortalem et damnabilem habebatis fructum , magis ac magis semper per concupiscentiam terrenis adhaerentes , iuxta quod scriptum est : Crescentem sequitur cura pecuniam . 
Et alibi : Crescit amor nummi quantum ipsa pecunia crescit . 
Sic lege : CUM ESSEMUS IN CARNE , id est carnalibus , non spiritualibus desideriis inhiantes , PASSIONES PECCATORUM , id est concupiscentiae dinersae nos peccare facientes , ut sit quasi intransitiue dictum PASSIONES PECCATORUM , id est quae peccata erant , sicut dicitur ' creatura salis ' uel ' substantia aut corpus lapidis ' , id est creatura quae est sal uel substantia aut corpus quod est lapis . 
QUAE quidem PASSIONES ERANT PER LEGEM , laudantem scilicet atque pollicentem eorum quae multum desiderabant magnam abundantiam , terram uidelicet optimam , lacte et melle manantem , et pacem et prosperitatem in ea maximam et uitam longaeuam et quidquid ad terrenam pertinet felicitatem , quae praecipue desiderabant . 
Et quorum quidem laude , promissione et spe , amplius in eorum desiderium accendebantur quam si ea minime sperarent uel tanta esse didicissent . 
A quibus enim desperamus , non multum aut diu eorum desiderio tenemur . 
OPERABANTUR IN MEMBRIS UT FRUCTIFICARENT MORTI , hoc est damnationis mortalem nobis acquirebant exitum . 
Concupiscentiae operantur in membris quando conceptum mente desiderium per aliquod membrum opere implemus , ut per genitalia libidinem , per manus furtum aut rapinam . 
[ : ] NUNC AUTEM SOLUTI SUMUS A LEGE MORIENTES , IN QUO DETINEBAMUR , ITA UT SERVIAMUS IN NOVITATE SPIRITUS , ET NON IN VETUSTATE LITTERAE . 
NUNC AUTEM ABSOLUTI SUMUS ab obedientia illa legis quae pro remuneratione , ut dictum est , temporalium impendebatur ITA UT iam SERVIAMUS Deo , mente potius quam opere spirituaiiter illas legis figuras magis quam corporaliter adim , plentes , sicut alibi dicitur : Littera enim occidit , spiritus autem uiuificat . 
IN NOVITATE SPIRITUS , hoc est in spiritualibus desideriis et intelligentia quae ante non erant , ET NON IN VETUSTATE LITTERAE , id est in antiquis operibus quae iuxta litteram tantum fiebant , sicut erat carnalis circumcisio , obseruatio sabbati , sacrificia et alia innumera . 
Quaerit fortassis aliquis cur etiam promissionem aeternae uitae lex non habuerit , ut non solum terrenorum , uerum etiam caelestium donorum desideriis amplius ad obediendum populus alliceretur ? 
Sed quia imperfecta habuit praecepta sicut alibi idem commemorat Apostolus , dicens quia lex ad perfectum nihil adduxit , et Veritas per semetipsam : Audistis quia dictum est antiquis . 
. . etc . 
et Nisi abundauerit iustitia uestra . 
. . etc . 
non potuit eius esse remuneratio perfecta , nec terrenis desideriis caelestia competebant neque Deo aliquis , tam pro terrenis quam pro caelestibus seruiens , aptus esse potest . 
Unde Veritas per semetipsam admonet , dicens Nesciat sinistra tua quid faciat dextera tua hoc est ne admisceas in aliquo opere tuo terrenam intentionem caelesti , ut simul pro transitoriis et aeternis bonis obedias Deo Sed fortasse dum propositae quaestionis nodos soluere cupimus , maiores ex ipsa solutione incurrimus . 
Cum enim in lege de dilectione etiam Dei et proximi praeceptum sit et haec duo praecepta sufficiant ad uitam - - unde et Dominus diuiti quaerenti quid faciendo uitam aeternam possideret respondit ut haec duo praecepta seruaret et sufficerent , et Paulus ipse plenitudinem legis esse dilectionem profitetur - - mirabile uidetur quod lex ad perfectionem nihil duxerit et quod ipsa non suffecerit ad uitam , ut merito propter hoc euangelica deberet abundare iustitia . 
Reuera quidem praecepta legis , sine de dilectione siue de aliis , ad perfectum non adduxerunt , hoc est ad salutem sufficere non poterant ; sed necesse erat ut ueniret Christus qui est finis et consummatio legis , cum uidelicet sine ipso in lege promisso lex adimpleri nullatenus ualeret . 
Sed et si diligenter uerba legis scrutemur , nusquam lex nomen ' proximi ' nisi ad homines eius populi , hoc est Iudaici , extendit , nec usquam apud nos in tota lege Moysi scriptum reperitur : Diliges proximum tuum sed : Diliges amicum tuum . 
Quod quidem et Dominus ipse diligenter attendens , cum ei mandata legis diues interrogatus recitaret et diceret : Diliges proximum tuum sicut te ipsum , proximum pro amico uel benefactori poni ex adiuncta parabola patenter insinuauit , ostendens ex ipso diuitis iudicio eum tantum qui misericordiam impenderat illi qui inciderat in latrones , proximum eius exstitisse . 
Ac per hoc manifestum est , cum dilectio proximi ad amicum tantum secundum litteram legis accommodetur , nequaquam praeceptum dilectionis quod in lege est , perfectum esse sicut est Euangelii in quo praecipimur etiam inimicos diligere atque eis quoque benefacere , ut simus perfecti sicut Pater caelestis , qui solem suum facit oriri super bonos et malos . 
Quod quidem ipse attendens Apostolus , non ait : qui diligit proximum iustitiam uel Euangelium adimplet , sed : legem adimplet . 
At uero rursum grauem quaestionis nodum incurrimus quod diuiti interroganti , quid faciendo uitam aeternam possideret et ab ipso postea recitatis duobus de dilectione Dei et proximi mandatis , respondit ei dicens : Hoc fac et uiues praesertim cum ipse alibi dicat : Si enim diligitis eos qui uos diligunt , quam mercedem habebitis ? 
Sed profecto nemo melius uel proximus uel amicus intelligendus erat quam is quem designabat Samaritanus ille qui misericordiam uulnerato impenderat , hoc est Christus , qui profecto proximus erat Iudaeis tam cognatione quam uerae caritatis affectu uel beneficiis innumeris , sine scilicet praedicando siue miracula faciendo . 
Si ergo diues ille omnem tunc proximum siue amicum diligeret , utique et Christum , et sic ei et praeceptis eius cohaerendo uitam utique mereretur aeternam . 
Nec tamen ideo praeceptum de dilectione proximi , id est amici uel benefactoris , quod lex dederat , perfectum exstiterat , cum nequaquam omnem homi nem comprehenderet , tam amicum scilicet quam inimicum , licet etiam in tempore Christi sufficere propter ipsum Christum uideretur , immo per ipsum Christum qui iam aduenerat et proximus , ut dictum est , factus fuerat ; perfectionem autem tunc haberet mandatum siue lex , si ex se ita sufficeret ut nihil umquam ad integritatem iustitiae deesset obedientibus sibi , nec opus esset aliud adiungi . 
Quod nequaquam uerum est , cum ante aduentum Christi , illorum qui tunc erant proximorum et amicorum dilectio imperfecta esset nec usque ad inimicos extenderetur , sicut postea per Christum extensa est . 
Quod uero supra diximus proximum in lege secundum litteram non omnem hominem accipi , non solum ex ipsa lege uerum etiam ex nonnullis ecclesiasticorum doctorum testimoniis adstrui potest . 
Unde Ambrosius , Super epistolam Pauli ad Romanos , ubi scriptum est : ; Nemini quidquam debeatis ; etc . 
: Pacem uult , inquit , nos habere , si fieri potest cum omnibus , dilectionem uero cum fratribus . 
Et hoc erit nulli quidquam debere , unicuique pro loco suo officium exhibere . 
Item infra : ; Dilectio proximi malum non operatur . 
; Malum non operatur quia bona est dilectio , nec peccare potest per illam quae legis perfectio est . 
Sed quia tempore Christi addi aliquid oportuit , non solum proximos sed inimicos diligi praecepit . 
Unde ; Plenitudo legis est dilectio ; ut iustitia sit diligere proximum , abundans uero et perfecta iustitia etiam inimicos diligere . 
Haec caelestis iustitia est , haec Deo Patri similes facit , qui et non colentibus se annua dona largitur . 
Nec nos latet plurimos sanctorum patrum in ipso de dilectione proximi mandato omnem hominem proximum intelligere atque id uerisimilibus confirmare rationibus . 
Unde Augustinus , De doctrina Christiana , libro I : Utrum ad illa duo praecepta etiam dilectio pertineat angelorum quaeri potest . 
Nam quod nullum hominum exceperit qui praecipit ut proximum diligamus , et Dominus ostendit et Paulus apostolus . 
Item : Duo praecepta protulerat atque in eis pendere totam legem prophetasque dixerat . 
Item : Dominus ait : ; Vade et fac similiter ; , ut uidelicet eum esse proximum intelligamus cui uel exhibendum est officium misericordiae si indiget , uel exhibendum [ esset ] si indigeret . 
Ex quo est iam consequens , ut etiam ille a quo nobis uicissim exhibendum est proximus sit noster . 
Proximi enim nomen ' ad aliquid ' est , nec quisquam esse proximus nisi proximo potest . 
Item : Paulus dicit : ; Nam non adulterabis , non homicidium facies , non furaberis , non concupisces , et si quod est aliud mandatum , in hoc sermone recapitulatur : Diliges proximum tuum tamquam te ipsum . 
; Item : Quisquis ergo arbitratur non de omni homine Apostolum praecepisse , cogitur fateri , quod scelestissimum est , uisum fuisse Apostolo non esse peccatum si quis aut non Christiani aut inimici adulterauerit uxorem . 
. . etc . 
Item : Iamuero si uel cui praebendum , uel a quo nobis praebendum officium misericordiae , recte proximus dicitur , manifestum est hoc praeceptum quo iubemur diligere proximum , etiam sanctos angelos contineri a quibus misericordiae impenduntur officia . 
Haec quidem diligentissimi doctoris nostri Augustini iuxta Apostoli uerba omnino conuincere uidentur proximum in lege omnem hominem intelligendum . 
Alioquin per proximi dilectionem nequaquam impleri lex uideretur , quae etiam de alienigenis multa praecipit quorum offensio sicut et proximorum uitanda est . 
Sed cum duo sint dilectionis rami , dilectio scilicet Dei cuius Veritas ipsa ; primum et maximum ; dicit esse ; mandatum ; , et dilectio proximi , quomodo per dilectionem proximi lex impletur , nisi haec dilectio illam quoque complectatur , cum nemo rectius nobis proximus uel amicus sit intelligendus quam ipse conditor noster et redemptor , a quo tam nos ipsos quam omnia bona habemus , sicut ipse commemorat Apostolus dicens : Quid autem habes quod non accepisti ? 
De cuius quidem circa nos ineffabili caritate alibi dicit : Commendat autem suam caritatem Deus in nobis quoniam si cum adhuc peccatores essemus , Christus pro nobis mortuus est . 
Item rursum : Proprio Filio suo non pepercit , sed pro nobis omnibus tradidit illum . 
Et per semetipsum Filius ait : Maiorem hac dilectionem nemo habet ut animam suam . 
. . etc . 
Unde hunc specialiter proximum in hoc dilectionis mandato Origenes intelligens , in sequentibus huius epistolae ait : Si diligentius requiras quis sit proximus noster , disces in Euangelio illum esse qui iacentes nos uulneratos ad stabulum ecclesiae detulit , et stabulario uel Paulo uel ei qui ecclesiae praeest duos denarios Veteris ac Noui Testamenti ad nostrae curae concessit expensas . 
Hunc proximum si diligamus , legem implemus . 
; Finis enim legis Christus ; . 
. . etc . 
Cum itaque proximi nomen etiam Deum et maxime ipsum comprehendat - - neque enim aliter dilectio proximi legem impleret - - constat profecto per ipsam quoque sicut et per dilectionem Dei legem impleri , quia qui Deo uere per dilectionem cohaeret , nullum eius praeceptum contemnit , sicut scriptum est : Si quis diligit me , sermonem meum seruabit . 
Quomodo etiam uera potest esse dilectio quae caritas dicitur nisi ad Deum referatur ? 
[ Unde ] et ipse Augustinus , De doctrina Christiana , libro IV : Caritatem uoco motum animi ad fruendum Deo propter ipsum , et se atque proximo propter Deum . 
Idem , libro De moribus ecclesiae contra Manichaeos : ; Scriptum est quia propter te afficimur tota die ; . 
Caritas non potuit signari expressius quam quod dictum est propter te . 
Quisquis ergo caritate Deo cohaeret , qua uidelicet sola discernuntur filii Dei a filiis diaboli , atque ideo eius obtemperare satagit praeceptis , implere studet tam ea quae pertinent ad alienos quam quae attinent ad proximos ; et in utrisque pariter diuinam sequi uoluntatem nititur . 
Nihil igitur refert ut salua reuerentia patrum seu fratrum loquamur , et longe a perfectione Euangelii legem absistere fateamur , omnemque insuper tam apostolicam quam euangelicam auctoritatem conseruemus , nihil , inquam , refert siue proximum in lege omnem hominem intelligamus siue minime , dummodo , ut dictum est , in proximo comprehendatur Deus et dilectionem quoque Dei dilectio includat proximi . 
Quippe cum dicitur Diliges proximum tuum atque additur sicut te ipsum , quomodo implere id possemus , nisi et nos ipsos diligeremus ? 
Quomodo autem diligere uel nos ipsos possumus , si mandata Dei contemnentes inique agamus ? 
Qui enim diligit iniquitatem , odit animam suam . 
[ : ] QUID ERGO DICEMUS ? 
LEX PECCATUM EST ? 
ABSIT ! 
SED PECCATUM NON COGNOVI , NISI PER LEGEM : NAM CONCUPISCENTIAM NESCIEBAM , NISI LEX DICERET : NON CONCUPISCES . 
QUID ERGO DICEMUS ? 
LEX PECCATUM EST ? 
Continuatio : dixi PASSIONES PECCATORUM per legem olim operari , ut utile etiam nobis esset a lege absolui quasi a peccato . 
QUID ERGO DICEMUS ? 
id est quid de lege sentiendum est quam bonam putabamus ? 
Numquid iam ipsa non uidetur potius mala dicenda esse quam bona ? 
Et hoc est quod quasi sibimet obiiciendo ait : Numquid lex peccatum est ? 
hoc est ad damnationem potius quam ad salutem pertrahens , ut uidelicet damnationem potius quam salutem nobis promereatur et solummodo nocere , non inuare , queat , et nihil in se boni habeat magis quam peccatum ? 
ABSIT , ut hoc uidelicet credamus . 
SED PECCATUM , id est immo potius peccato contraria est , ipsum penitus docendo et prohibendo ut caueatur , ita ut non solummodo facta , uerum etiam concupiscentias inhibeat sicut et Euangelium ; sed longe minus , cum ipsa uidelicet ad ea tantum quae proximi sunt eas restringit , dicens : Non concupisces rem proximi tui nec desiderabis quae illius sunt . 
Quare autem necesse esset peccatum doceri a lege praemittit , dicens quia ante documentum legis , in quo praecipue peccabatur ignorabatur , uidelicet in corde magis quam in opere . 
Et hoc est quod de se dicit in persona generali hominum quorum iam per transgressionem priorum parentum obtenebrata mens erat , ut potius opera quam desideria culparent : PECCATUM NON COGNOVI id est discretionem ad ueram notitiam peccati non habui , NISI PER documentum legis quia id in quo , tantummodo uidelicet uel maxime , peccatur , id est concupiscentiam , peccatum esse ignorabam . 
Et hoc est quod subponit : NAM CONCUPISCENTIAM , id est , prauum animi desiderium , in ambitione scilicet terrenarum uel carnalium uoluptatum , NESCIEBAM esse , uidelicet quod ipsa esset peccatum , NISI LEX id docendo DICERET : NON CONCUPISCES , hoc est non interdiceret concupiscentiam , licet non generaliter de rebus , ut dictum est , proximi . 
Nota quia cum dicitur NON CONCUPISCES , simul et docetur peccatum et prohibetur , ut uidetur . 
Unde legem penitus bonam esse conuincit , quia quidquid suum est bonum est , siue in docendo scilicet siue in prohibendo ; nec uitio legis sed hominum est imputandum si peccatum post legem abundauit , et deteriores et inexcusabiliores effecti sumus post doctrinam praeceptorum et negligentiam eorum quam ante , secundum quod scriptum est : Seruus sciens et non faciens uoluntatem domini sui , uapulabit multis et iterum : Melius est non nosse uiam ueritatis quam post agnitam retro abire . 
itaque dictum est : ABSIT ut lex peccatum sit , hoc est inutilis et mala ex se . 
Sed tamen occasionem peccati , quod ante non erat , ex ipsa accepimus sicut ex nonnullis bonis , quae Deus creat , saepe concupiscentiam incurrimus si his careamus , uel superbiam si ipsa habeamus . 
Nec tamen ideo mala sunt ipsa dicenda , si male ipsa desideremus uel male ipsis utamur . 
[ : ] OCCASIONE AUTEM ACCEPTA , PECCATUM PER MANDATUM OPERATUM EST IN ME OMNEM CONCUPISCENTIAM . 
SINE LEGE ENIM PECCATUM MORTUUM ERAT . 
Sic lege : PECCATUM , id est poena et afflictio huius uitae temporalis quam ex culpa priorum parentum sustinemus , OPERATUM EST IN nobis OMNEM CONCUPISCENTIAM , quorumlibet scilicet terrenorum bonorum , ut per eorum uidelicet abundantiam omnem praesentium aerumnarum euitemus anxietatem . 
Et quomodo id operata sit demonstrat , dicens : ACCEPTA OCCASIONE PER MANDATUM , id est per legis obedientiam haec terrena bona promittentis . 
Quia enim lex propter obedientiam sui hoc promittebat , non uidebamur peccare , quantumcumque illa concupisceremus . 
Si requisitam obedientiam impenderemus . 
Hoc autem quod hoc loco PECCATUM nominal , ipsum fomitem , id est nutrimentum , peccati esse insinuat ; de quo nobis in praecedenti libello , Cum de originali peccato ageremus , non est praetermissum . 
SINE LEGE ENIM , id est antequam lex praecepta et promissiones afferret . 
PECCATUM illud , id est fomes ille , ut dictum est , peccati , etsi tunc erat quasi mortuum erat quia minores habebat uires ad excitandam concupiscentiam quam postea . 
Quo enim certius id quod desideramus exspectamus , amplius in eius concupiscentiam accendimur . 
Sicut supra meminimus . 
[ : ] EGO AUTEM VIVEBAM SINE LEGE ALIQUANDO . 
SED CUM VENISSET MANDATUM , PECCATUM REVIXIT . 
EGO AUTEM VIVEBAM ALIQUANDO , id est aliquo modo , Si non ex toto , morte illius fomitis carebam et quasi sine concupiscentia eram ad comparationem subsecutae post legem concupiscentiae . 
SED CUM VENISSET MANDATUM lege data . 
REVIXIT PECCATUM , hoc est post praeceptum inualuit concupiscentia uel reuixit in prole quod praecessit in parente , id est concupiscentia ita est in nobis post praeceptum excitata sicut in primis parentibus post praeceptum inchoate , praesertim cum saepe etiam ardentius desideratur quod prohibetur , iuxta illud poeticum : Nitimur in uetitum semper cupimusque negate . 
[ : ] EGO AUTEM MORTUUS SUM : ET INVENTUM EST MIHI MANDATUM , QUOD ERAT AD VITAM , HOC ESSE AD MORTEM . 
EGO AUTEM MORTUUS SUM . 
Qui prius quasi infirmus , non mortuus , eram et quasi corrigendus , non damnandus , flagellandus , non occidendus , minore merito , Si qua erat concupiscentia stimulatus ; ET INVENTUM EST MIHI , id est occasione legis , ut dictum est , ex qua melior esse debuit , factus sum longe deterior , et unde peccatum uitare debut amplius incurri . 
[ : ] NAM PECCATUM OCCASIONE ACCEPTA PER MANDATUM , SEDUXIT ME , ET PER ILLUD OCCIDIT . 
Et hoc est quod subiungit : NAM PECCATUM ACCEPTA OCCASIONE , id est inuenta cause incitandi nos ad concupiscentiam PER MANDATUM , id est legem , de cuius obedientia nimium praesumabamus . 
SEDUXIT ME , id est fefellit , reputans me scilicet singulariter Deo carum esse propter legem quam mihi dederat et propter obedientiam legis quam ei exhibebam , ut uix aut numquam de damnatione mea uererer quidquid facerem ; et maxime concupiscentiam promissorum , quantacumque esset , non arbitrans esse damnabilem cum prae caeteris obediremus , pro quorum obedientia illa erant promissa . 
ET PER ILLUD ME OCCIDIT , hoc est damnauit . 
[ : ] ITAQUE LEX QUIDEM SANCTA ET MANDATUM SANCTUM , ET IUSTUM , ET BONUM . 
ITAQUE LEX QUIDEM . 
Quandoquidem lex cognitio est peccati et ad uitam data est potius quam ad mortem , igitur lex quidem SANCTA EST , hoc est in nullo uitiosa sine culpabilis . 
ET MANDATUM eius SANCTUM , nihil uidelicet iubens atque prohibens nisi quod oportet , atque ideo IUSTUM in se ET BONUM , id est utile ac salubre obedientibus . 
[ : ] QUOD ERGO BONUM EST , MIHI FACTUM EST MORS ? 
ABSIT ! 
SED PECCATUM , UT APPAREAT PECCATUM , PER BONUM MIHI OPERATUM EST MORTEM : UT FIAT SUPRA MODUM PECCANS PECCATUM PER MANDATUM . 
QUOD ERGO BONUM EST . 
Duo dixit , scilicet et mandatum esse bonum et per illud tamen accepta occasione se esse occisum . 
Unde quasi rationabiliter obiiciens quaerit : ergo quod bonum est in se ipso , uidelicet praeceptum . 
FACTUM EST MIHI MORS , id est damnatio ? 
ABSIT . 
Nullius enim debet damnabile praeceptum , nisi cuius obedientia damnosa est . 
Sicut fuit praeceptum diaboli ad Euam . 
SED PECCATUM . 
Dixi quia mandatum bonum est nec mihi uel alicui mors , id est damnabile , dicendum est . 
Sed tamen ipsum causa quodammodo mihi damnationis factum est , ex ipso , ut dictum est , occasione concupiscentiae accepta , iuxta illud historiographi : Omnia enim mala orta sunt ex bonis initiis . 
Sic lege : SED PECCATUM , id est fomes ille , ut diximus , peccati , PER BONUM , subaudis mandatum legis siue per legem ipsam , ut supra monstrauimus , OPERATUM EST MORTEM animae , id est omnem concupiscentiam , ita UT APPAREAT PECCATUM , id est culpa illa concupiscentiae sit manifesta et inexcusabilis et ita ut Sit maxima . 
Et statim quod maxima sit ostendit , dicens UT PECCATUM , id est fomes ille supra dictus peccati . 
FIAT PECCANS SUPRA MODUM , hoc est ad peccandum maxime nos inclinans PER MANDATUM , id est occasione , ut dictum est , ACCEPTA ex lege . 
Forte quaerat aliquis quomodo mandatum legis Seu ipsa lex bonum dicatur uel ad uitam datum , uel quare etiam a Deo datum , si saluare obedientes non poterat ? 
Ad quod respondemus legem in hoc esse datam ad uitam , ut etiam populo Dei uitae aeternae meritum initiaret , non perficeret ; et ideo bona tantummodo esse quia omnia eius , ut dictum est , iusta sunt praecepta etiam secundum litteram , si non perfecta , et causas habent rationales quaecumque Deus praecipit etiamsi eas ignoremus . 
Fuit autem magnae dispensatio prouidentiae rudi adhuc penitus et indisciplinato populo ac durae ceruicis semper atque rebelli inchoationis aliqua , non perfectionis , dare mandata , ut saltem in aliquo addisceret obedire qui nullam adhuc aut pene nullam expertus fuerat obedientiam , ut poeta meminit : Est quodam prodire tenus , si non datur ultra . 
Nec nos , cum iumenta domamus , magna eis onera primum imponimus , sed in paruis eorum primitus exercitatam insolentiam , ad magna perferenda paulatim conducimus . 
Credimus tamen eos omnes qui illi imperfectioni mandatorum amore Dei potius quam timore obtemperant , ante diem sui exitus quod de perfectione ei per ignorantiam deerat , quia lex tacuerat , uel per spiritualem aliquem doctorem uel per internam dininae gratiae inspirationem ei reuelari . 
Multos quippe homines spirituales atque iam per inspirationem doctrina euangelicae praedicationis instructos prior ille populus habuit , qui etiam inimicorum quoque dilectionem non solum scriptis , uerum etiam factis plurimum docuerunt . 
Unde psalmista : Si reddidi , inquit , retribuentibus mihi mala . 
. . etc . 
et iterum : Cum his qui oderunt pacem eram pacificus . 
Qui etiam summum inimicum suum Saulem , sibi a Domino in manus traditum , non solum non occidit , sed etiam occisum grauiter planxit et eum qui se eius occisorem professus est , morte statim puniuit . 
Salomon quoque beneficentiam in inimicos commendans ait : Si esurierit inimicus tuus , ciba illum . 
. . etc . 
Longe tamen a perfectione euangelica tam legis quam prophetarum dicta disiuncta sunt . 
Ad quam quidem perfectionem discipulos Veritas adhortans aiebat : Mandatum nouum do uobis ut diligatis inuicem sicut dilexi uos . 
Haec est illa uera et sincera dilectio quam et Apostolus describens ait : Non quaerit quae sua sunt ; omnia suffert , omnia credit , omnia sperat , omnia sustinet ut etiam pro fratribus animam parata sit ponere , nec sua tantum illis sed se ipsam impendere . 
Ac si diligenter attendamus quod ait Veritas ; sicut dilexi uos ; , et Apostolus Caritas non quaerit quae sua sunt reuera inueniemus euangelicum de dilectione proximi mandatum singulare ac nonum . 
Tam sincera enim circa nos Christi dilectio exstitit ut non solum pro nobis moreretur , uerum etiam in omnibus quae pro nobis egerit , nullum suum commodum , uel temporale uel aeternum , sed nostrum quaereret : nec ulla propriae remunerationis intentione , sed totum nostrae salutis desiderio egit . 
Reuera haec uera et sincera dilectio , quam diligenter attendens Apostolus scripto nobis quam exemplo commendans ait : Sicut et ego per omnia omnibus placeo , non quaerens quod mihi utile est sed quod multis ut salui fiant . 
Certus tamen esse debet , qui sic agit , de amplissima tantae dilectionis remuneratione . 
Nec tamen hac intentione hoc agit , si perfecte diligit . 
Alioquin ; sua ; quaereret et quasi mercenarius , licet in spiritualibus , esset . 
Nec iam etiam caritas dicenda si propter nos eum , id est pro nostra utilitate et pro regni eius felicitate quam ab eo speremus , diligeremus potius quam propter ipsum , in nobis uidelicet nostrae intentionis fidem , non in ipso , constituentes . 
Tales profecto homines fortunae potius dicendi sunt amici quam hominis , et per anaritiam magis quam per gratiam subiecti . 
Quod quidem diligenter beatus attendens Augustinus in libro Quaestionum LXXXIII , capitulo XXXV : Nihil , inquit , aliud est amare quam propter semetipsam rem aliquam appetere . 
Rursus idem , id quod scriptum est exponens : ; Voluntarie sacrificabo tibi et confitebor nomini tuo quoniam bonum est ; : Quid offeram , inquit , nisi quod ait sacrificium laudis honorificabit me ? 
Quare uoluntarie ? 
quia gratis amo quod laudo , gratuitum sit quod amatur et quod laudatur . 
Quid est gratuitum ? 
ipse propter se , non propter aliud . 
Si enim laudas Deum quod det tibi aliquid , iam non gratis amas Deum . 
Erubesceres si uxor tua propter diuitias amaret , et forte si tibi paupertas accideret de adulterio cogitaret . 
Cum ergo te a coniuge gratis amari uis , tu Deum propter aliud amabis ? 
Quod praemium accepturus es a Deo , o auare ? 
Non tibi terram sed se ipsum seruat qui fecit caelum et terram . 
Voluntarie sacrificabo tibi . 
Si adesset tibi quod amas , non laudares . 
Item : Contemne omnia , ipsum attende . 
Et haec quae dedit , propter dantem bona sunt . 
Item : Ipsum gratis dilige quia melius ab eo non inuenis quod det quam se ipsum , aut si inuenis melius hoc pete . 
Voluntarie ? 
quia gratis . 
Quid est gratis ? 
quoniam bonum est , nihil aliud nisi quia bonum est . 
Ex his itaque beati Augustini uerbis aperte declaratur quae sit uera in aliquem ac sincera dilectio , ipsum uidelicet propter se , non propter sua diligit . 
Denique si Deus quia me diligit diligam , et non potius quia quidquid mihi faciat talis ipse est qui super omnia diligendus est , dicitur in me illa Veritatis sententia : Si enim eos diligitis qui uos diligunt , quam mercedem habebitis ? 
Nullam profecto mercedem iustitiae , quia non aequitatem rei dilectae sed utilitatem meam attendo . 
Et aeque alium uel plus diligerem , si aeque mihi uel amplius prodesset , immo nec eum iam diligerem , si in eo utilitatem meam non sperarem . 
Unde complures et pene omnes in tam reprobum sensum deuoluti sunt , ut plane fateantur se nullatenus Deum uenerari siue diligere , si eum sibi minime profecturum crederent , cum tamen ipse non minus diligendus esset si eum puniret , cum id ipse nonnisi iuste faceret et eius praeuenientibus meritis uel aliqua causa rationabili , quae hoc ipso quod iusta esset omnibus placere deberet . 
Denique quis aliquem dignum gratia censeat quam non sibi gratis , sed cupiditate retributionis deseruire nouerit ? 
Si pro hoc seruitio gratiae cuiquam rei sunt referendae , magis rebus nostris pro quibus nobis seruitia , quam his qui deseruiunt exhibendae sunt , ueluti cum mihi mercenarius quem conduxi , pro multa mercede multum deseruit ac proficit , aut cum mihi aliquis amore alterius , non mei ipsius , mihi famulatur . 
Sed quae est gratia referenda his pro quibus id fit , non eis qui faciunt est reddenda . 
At fortassis dicis quoniam Deus se ipso nos , non alia re , est remuneraturus , et se ipsum quo nihil maius est , ut beatus quoque meminit Augustinus , nobis est daturus . 
Unde cum ei deseruis pro eo quod exspectas ab eo , id est pro aeterna beatitudine tibi promissa , utique propter ipsum id pure ac sincere agis ; et pro illa qua debes remuneratione , sicut ipsemet admonet dicens beatos illos qui se ipsos propter regnum caelorum castrauerunt ; et psalmista : Inclinaui , inquit , cor meum ad faciendas iustifcationes tuas propter retributionem . 
Ac tunc profecto Deum pure ac sincere propter se diligeremus , si pro se id tantummodo , non pro nostra utilitate faceremus ; nec qualia nobis donat , sed in se qualis ipse sit attenderemus . 
Si autem eum tantum in causa dilectionis poneremus , profecto quidquid ageret , uel in nos uel in alios , quoniam nonnisi id optime faceret , eum , ut dictum est , aeque diligeremus quia semper in eo nostrae dilectionis integrae causam inueniremus , qui integre semper et eodem modo bonus in se et amore dignus perseuerat . 
Talis est uerus paternae dilectionis affectus in filium uel castae uxoris in uirum , cum eos etiam sibi inutiles magis diligunt quam quoscumque utiliores magis habere possent . 
Nec si qua propter eos incommoda sustinent , potest amor minui , quoniam amoris integra causa subsistit in ipsis quos diligunt dum eos habent , non in commodis suis quae per eos habeant . 
Quod bene in consolatione uxoris Corneliae Pompeius uictus et profugus commemorans ait : Quod defles id amasti . 
Saepe etiam qui liberalis animi sunt homines et magis honestatem quam utilitatem sequuntur , si quos forte sui consimiles uiderint , a quibus tamen nihil emolumenti sperent , maioris eos dilectionis amplectuntur affectu quam proprios seruos , a quibus quotidiana suscipiunt commoda . 
Utinam et in Deum tam sincerum haberemus affectum ut secundum quod bonus est in se , magis quam secundum quod nobis utile est , eum diligeremus , et si quod suum est nostra integre iustitia seruaret , ut , quia uidelicet summe est bonus , summe ab omnibus diligeretur . 
Quod autem fidelis anima supra dixit in psalmo se inclinatam ad bona opera fuisse propter retributionem , inchoationem bonae operationis , non perfectionem ostendit . 
Quisque etenim imperfectus primo ad bene operandum , id est ad praecepta Dei implenda , spe retributionis allicitur et timore potius quam amore sicut scriptum est : Initium sapientiae timor Domini . 
Cuius quidem caritas est consummatio siue finis , id est perfectio , sicut alibi dicitur : Omnis consummationis uidi finem , latum mandatum tuum nimis . 
itaque dixit Inclinaui , hoc est in initio suae operationis , spe et desiderio retributionis id agressus est . 
Quod uero eos Veritas laudat beatos qui se castrauerunt propter regnum caelorum id est continenter uixerunt propter beatitudinem aeternam , ita intelligendum puto quod hoc per continentiam illam sunt assecuti , sicuti cum de aliquo dicimus eum exisse ut moreretur , id est exisse et ideo mortem consecutum esse , non hac intentione ut ei accideret . 
[ : ] SCIMUS ENIM QUOD LEX SPIRITALIS EST : EGO AUTEM CARNALIS SUM , VENUNDATUS SUB PECCATO . 
SCIMUS ENIM . 
Probat quod dixerat , legem uidelicet Moysi bonam esse , licet occasionem inde in peccatum acceperit , quia uidelicet est spiritualis lex , non saecularis , tamquam digito Dei scripta , id est Spiritu Sancto dictante composita et data , non ab hominibus inuenta . 
EGO AUTEM CARNALIS SUM , id est carnalibus uoluptatibus et terrenis inhians desideriis ; atque adeo CARNALIS SUM ut sim VENUMDATUS SUB PECCATIS , hoc est sponte me peccato et eius seruituti subiiciens pretio terrenorum bonorum , id est omnem exercens concupiscentiam propter illa acquirenda et obtinenda ; uel etiam in primis parentibus UENUMDATUS cum ipsis sub peccato , ob dilectionem scilicet et gustum pomi quod Eua concupinit . 
Ecce unde facti sumus captiui . 
Vendere nos potuimus , redimere non possumus . 
Sanguis innocens datus est pro nobis , nec nostris nos uiribus a dominio peccati liberare possumus , sed gratia redemptoris . 
[ : ] QUOD ENIM OPEROR , NON INTELLEGO : NON ENIM QUOD VOLO , HOC AGO : SED QUOD ODI , ILLUD FACIO . 
QUOD ENIM OPEROR . 
Quantum carnalis et infirmus sit factus et quanto prauae consuetudinis iugo depressus ostendit , dicens se committere scienter malum ipsum quod non uult , quasi si aliquis , cogente Domino , id quod non uult operetur . 
Et hoc est QUOD ENIM OPEROR , NON INTELLIGO esse operandum , id est non credo ut fieri debeat , immo indubitanter scio esse malum et ideo non esse faciendum . 
NON ENIM QUOD . 
Probat se male agere contra propriam conscientiam quia et quod bonum esse recognoscit dimittit , et quod non dubitat esse malum facit . 
Et hoc est quod dicit NON AGO , id est non facio , BONUM QUOD VOLO , id est quod approbo debere fieri et cui per rationem consentio , SED MALUM QUOD ODI , hoc est quod , ut dictum est , non uolo , sed rationis iudicio reprobo atque damno . 
[ : ] SI AUTEM QUOD NOLO , ILLUD FACIO : CONPUNIO LEGI , QUONIAM BONA EST . 
SI AUTEM . 
Redit ad commendationem legis ut ex nostro quoque iudicio eam bonam esse conuincat , quae id uidelicet prohibet quod nos per rationem esse malum deprehendimus , sicut est concupiscere , cum ait : Non concupisces . 
Et hoc est si FACIO QUOD NOLO , id est non approbo , CONPUNIO et concordo LEGI de hoc QUIA BONA EST , cum eam uidelicet ea prohibere uideo quae ego ipse mala esse iudico , sicut concupiscentia , de qua superius dixi , sine ira , odium , inuidia . 
Quam etiam nolentes habemus quia profecto concupiscere nollemus , licet quod concupiscimus uolentes et cum delectatione peragamus . 
Cum itaque dicitur ' omne peccatum uoluntarium ' et cum dicitur ' nemo peccare inuitus ' de actu hoc peccati , non de concupiscentia est intelligendum . 
Omnis quippe actus peccati inde uoluntarius potius quam necessarius dicitur quod ex uoluntate quacumque praeeunte ipse descendit , siue illud per ignorantiam sine per aliquam fiat coactionem . 
Verbi gratia , iacit aliquis lapidem improuide ; et fortuitu , non scienter , hominem interficit . 
Haec profecto interfectio ex uoluntate iacendi lapidem , non interficiendi hominem procedit . 
Est et alius qui irruentem super se hostem coactus interficit , ne ab eo scilicet interficiatur ; et peccare inuitus dicitur cum id quoque tamen ex uoluntate euadendi mortem potius quam ex desiderio ante habito occidendi hominem agat . 
Omnis itaque actus peccandi uoluntarius et non necessarius in eo dicitur quod ex quacumque , ut dictum est , uoluntate descendit . 
Si quis tamen dicat occisionem illam hominis per iactum lapidis ' uoluntariam ' non concedo sicut iactum lapidis ' uoluntarium ' dico . 
Frequenter enim nomina ex adiunctis suas uariant siguificationes , ut cum omnem ' substantiam ' concedamus , non tamen ideo omnem ' hominem ' . 
Ita et cum omne peccatum dicamus ' uoluntarium ; id est omnem actum peccati ex aliqua , ut dictum est , uoluntate procedere , non tamen occisionem illam concedimus ' uoluntariam ' hoc est ex uoluntate quam aliquis haberet occidendi illum esse commissam . 
Hoc itaque modo , cum coacti peccatum committimus , simul et quod uolumus et quod nolumus efficimus , uelut in supra posito exemplo , dum coacti hominem occidimus , mortem per hoc euitamus quod uolumus , et homicidium facimus quod non uolumus . 
Sic et in coitu uxoris alterius , ipse nobis placet concubitus , non adulterii offensa uel reatus quem incurrimus . 
Coitu itaque tantum , non adulterio delectamur quia nihil ad uoluptatem adulterii reatus pertinet sed magis ad conscientiae tormentum , et quominus peccaremus atque adulterium uitaremus , earn cum qua fornicamur nequaquarn esse coniugatam uellemus . 
Cum itaque dicitur NON QUOD VOLO AGO SED QUOD NOLO , nihil obest si ' nolle ' et ' uelle ' proprio et usitato modo sumamus , pro ' placere ' scilicet atque ' displicere ' , quia frequenter , ut dictum est , in eodem actu et quod placet et quod displicet inuenimus , sicut in ipso coitu carnalis uoluptas et adulterii culpa . 
Possumus et iuxta superiorem rationem ' uelle ' et ' nolle ' pro ' approbare ' et ' improbare ' accipere , quomodo et Deus nonnulla uelle et nolle dicitur . 
Neque enim in eo potest esse commotio animi quae in nobis uoluntas seu uoluptas , id est delectatio , dicitur , sed cum eum uelle aliquid dicimus , aut eius approbationem aut dispositionem significamus . 
Alioquin cum dicit Veritas : Quotiens uolui congregare filios tuos et noluisti ? 
uel Apostolus : Qui uult , inquit , omnes saluos fieri et neminem perire et rursus psalmista : Quaecumque uoluit fecit uel idem Apostolus : Voluntati enim eius quis resistit ? 
maximam incurremus controuersiam , in superioribus itaque duobus locis ' uelle ' Dei ' approbare ' dicitur , ut id uidelicet quod approbat seu consulit ut fiat , et quod si factum sit tamquam sibi placitum remunerat , ' uelle ' dicatur ; reliquis uero duobus inferioribus locis ' uelle ' eius ' disponere ' dicitur atque ' apud se stabilire ' quod facturus est . 
Quae quidem uoluntas numquam effectu carebit nec ei ab aliquo resistetur . 
[ : ] NUNC AUTEM IAM NON EGO OPEROR ILLUD , SED QUOD HABITAT IN ME PECCATUM . 
NUNC AUTEM . 
Postquam ita uidelicet legi consentio per rationem et a me ipso dissideo per ipsam rationem et carnalem concupiscentiam , dum spiritus scilicet aduersus carnem et caro aduersus spiritum concupiscit , IAM NON EGO ILLUD malum OPEROR , SED PECCATUM , id est praua concupiscentia . 
Non dicit simpliciter NON EGO ILLUD OPEROR , sed ita dicit : NON EGO , SED PECCATUM , quod est dicere : non ad hoc ex natura sed ex uitio naturae iam ei dominante pertrahor , immo ex natura , per quam rationalis sum a Deo creatus , reluctor concupiscentiam et eam damno potius quam consentio . 
Cum dicit QUOD HABITAT IN ME peccatum , et non dicit ' quod est in me ' , quasi aduenientem incolam , non naturalem ciuem ipsum demonstrat , et iam habitaculum in se habentem per diutinam consuetudinem , non transitum . 
[ : ] SCIO ENIM QUIA NON HABITAT IN ME , HOC EST IN CARNE MEA , BONUM . 
NAM VELLE , ADIACET MIHI : PERFICERE AUTEM BONUM , NON INVENIO . 
SCIO ENIM . 
In me iam , ut dictum est , carnali facto , peccatum NON INHABITAT , id est assidue manes , ut iam quasi in habitum sit mihi conuersum . 
QUIA BONUM , id est uirtus quae est optimus animi habitue , iam non manet in me carnali facto ; quod significat cum dicit : Hoc EST IN CARNE MEA . 
NAM VELLE . 
Probat se uirtute destitutum cum bonum quod uult , id est per rationem faciendum esse approbat , implere per infirmitatem carnalis concupiscentiae non queat . 
PERFICERE BONUM est bonae uoluntati factum adiungere , quod in me , inquit , NON INVENIO si bene me circumspiciam et diligenter discutiam . 
Velle itaque MIHI naturaliter ADIACET , quia ex me ipso et propria creatione rationem habeo per quam bonum faciendum esse approbo , sed ex me illud perficere non habeo , nisi uidelicet ex apposite mihi gratia . 
[ : ] NON ENIM QUOD VOLO BONUM , HOC FACIO : SED QUOD NOLO MALUM , HOC AGO . 
[ : ] SI AUTEM QUOD NOLO , ILLUD FACIO : NON EGO OPEROR ILLUD , SED QUOD HABITAT IN ME , PECCATUM . 
NON ENIM QUOD , ac si diceret : non inuenio me perficere BONUM QUOD VOLO , quia e contrario illud dimitto et malum FACIO , et ita , ut iam supra quoque meminit , SI QUOD NOLO ILLUD FACIO , NON EGO OPEROR etc . 
[ : ] INVENIO IGITUR LEGEM , VOLENTI MIHI FACERE BONUM , QUONIAM MIHI MALUM ADIACET : INVENIO IGITUR . 
Quandoquidem lex , ut supra dictum est , cognitionem peccati mihi attulit , per quam quidem cognitionem uolo bonum facere quod ipsa docet , et ei per rationem consentio , licet inde peccatum occasionem acceperit ; IGITUR INVENIO , id est per me ipsum propriae rationis indicio comperio , LEGEM esse bonum , id est rem utilem mihi uel ministram magni bond , cum per eius doctrinam bond seu mall discretionem adeptus sim , MIHI , inquam , uolenti eam FACERE BONUM quod ipsa praecipit implere . 
In hoc quippe ipso , quod id quod praecipit facere uolo et per rationem appetere , reuera recognosco quia bona est , in suis uidelicet praeceptis . 
Quare autem dixerit uolenti potius quam facienti , subponit dicens : QUONIAM MIHI MALUM ADIACET , hoc est prauae consuetudinis iugo premor quae bonam impedit uoluntatem . 
[ : ] VIDEO AUTEM ALIAM LEGEM IN MEMBRIS MEIS , REPUGNANTEM LEGI MENTIS MEAE , ET CAPTIVANTEM ME IN LEGE PECCATI , QUAE EST IN MEMBRIS MEIS . 
CONDELECTOR ENIM . 
Quia dixit se uelle facere bonum quod lex praecipit et tamen non facere , unde utrumque accidit exponit , dicens quia se condelectari LEGI SECUNDUM INTERIOREM HOMINEM , id est placere ei quod lex praecipit et se illud per rationem appetere - - quam hoc loco INTERIOREM HOMINEM appellat , id est spiritualem et inuisibilem Dei imaginem , in qua factus est homo secundum animam dum rationalis creatus est et per hoc caeteris praelatus creaturis - - et rursus dicens se uidere ALIAM LEGEM IN MEMBRIS suis etc . 
, id est se cognoscere ipsum peccati fomitem uel concupiscentiae stimulos , quibus tamquam LEGI per infirmitatem carnis obedit , in membris corporis sui regnare et sibi dominari sicut gulositatem in gula , luxuriam in genitalibus et caetera uitia in caeteris partibus corporis per quas exercentur ; legem illam concupiscentiae dico REPUGNANTEM , id est contrariam LEGI naturali MEAE MENTIS , id est rationi quae me quasi lex regere debet . 
Per rationem quippe bonum , per concupiscentiam appeto malum . 
ET CAPTIVANTEM ME , hoc est quasi captiuum et nolentem me trahentem IN LEGEM , id est in obedientiam PECCATI mente concepti , ut opere illud impleam . 
QUAE , scilicet lex , ita me captiuans et a Deo proprio Domino meo auertens , sicut iam dictum , EST IN MEMBRIS MEIS . 
Unde et concupiscentia dicitur oculorum per quam uisa concupiscimus ; et similiter dici potest caeterorum membrorum , secundum quinque sensuum exercitia in carnalibus uoluptatibus . 
Quod uero repetit quae est in membris meis , ad exaggerandam et amplius nostrae memoriae commendandam infirmitatem nostram facit qui quasi quot membra habemus tot fere in eis hostes iugiter sustinemus et inseparabiliter nobiscum ipsos portamus . 
[ : ] INFELIX EGO HOMO , QUIS ME LIBERABIT DE CORPORE MORTIS HUIUS ? 
Unde uehementer exterritus quaerendo exclamat : INFELIX EGO HOMO , subaudis reuera sum , qui tot hostibus in ipso corpore meo circumsessus sum , quibus , ut superius dixi , a me ipso sum uenumdatus et captinus traditus nec iam per me ab hac seruitute liberari possum aut redimi . 
Et quia ita est QUIS ME LIBERABIT , id est quis erit tam potens et tam benignus mihi , ut me liberet A CORPORE MORTIS HUIUS ? 
id est ita prong et praeparato ad interficiendam animam , ne carnales scilicet suggestiones mihi praeualeant et cedat spiritus carni , id est ratio uicta succumbat et consentiat uoluptati . 
[ : ] GRATIA DEI PER IESUM CHRISTUM DOMINUM NOSTRUM . 
IGITUR EGO IPSE MENTE SERVIO LEGI DEI : CARNE AUTEM , LEGI PECCATI . 
GRATIA DEI , id est non lex , non propriae uires , non quaelibet merita , sed diuina beneficia gratis nobis PER IESUM , id est saluatorem mundi , collate . 
Cum autem subdit CHRISTUM et DOMINUM NOSTRUM potentiam et iustitiam , qua saluare queat nos ostendit . 
Christus quippe , id est ' unctus ' regiam quam habet potestatem exprimit . 
Cum uero ait DOMINUM NOSTRUM ius quod habet in nobis tamquam seruis suis demonstrat , ut nos iuste a dominio peccati siue diaboli possit eruere et a captinitate praedicta tamquam suos reducere . 
IGITUR EGO . 
Quandoquidem per rationem , ut dictum est , bonum quod lex praecipit uolo , sed per peccatum quod habitat in cam mea malum operor , igitur MENTE , id est ratione , ego SERVIO LEGI DET , tamquam domino uidelicet ad obediendum ei per ratione . 
Sed ego IPSE CARNE , id est carnalis desiderio uoluptatis stimulante , seruio LEGI PECCATI , id est prauis concupiscentiae suggestionibus quasi legi obaudio . 
[ : ] NIHIL ERGO NUNC DAMNATIONIS EST HIS QUI SUNT IN CHRISTO IESU : QUI NON SECUNDUM CARNEM AMBULANT . 
NIHIL ERGO . 
Quia uidelicet , ut dictum est , gratia Dei per Christum suos liberal , ergo nihil DAMNATIONIS HIS QUI etc . 
, hoc est qui in hoc superaedificati sunt fundamento . 
Quomodo autem hos cognoscere ualeamus determinat , QUI uidelicet NON AMBULANT SECUNDUM CARNEM , id est si quandoque per infirmitatem carnis aliquam labuntur , sicut fecit Petrus mortem timens corpoream non perseuerant post concupiscentias sues eundo de uitio in uitium . 
[ : ] LEX ENIM SPIRITUS VITAE IN CHRISTO IESU LIBERAVIT ME A LEGE PECCATI ET MORTIS . 
LEX ENIM . 
Dixit quia gratia Dei liberabit eum per Christum . 
Et quomodo id fiat nunc aperit , quia lex SPIRITUS VITAE , id est lex caritatis et diuini amoris potius quam timoris sicut erat lex uetus , IN CHRISTO IESU , id est per eum nobis data et exhibita , LIBERAVIT ME A LEGE PECCATI ET ideo MORTIS , hoc est a praeceptis uel suggestionibus carnalis concupiscentiae , ne eis scilicet consentiendo obediam . 
SPIRITUS VITAE , id est Spiritus Sanctus qui est uita animarum , quia amor est . 
Ideo lex huius spiritus ' lex amoris ' dicitur , filios generans , non seruos constringens , id est Euangelium quod totum caritate refertum est . 
Unde et ad Christum dicitur : Diffusa est gratia in labiis tuis quia tota eius praedicatio caritate plena est . 
Unde et Spiritus apostolos replens scientia sicut promiserat Filius , dicens : Ille uos docebit omnia quae etiam doctrina significatur , cum dicitur Factus est repente de caelo sonus id est sermo intelligentiae factus eis per inspirationem in mente , merito in igneis demonstratus est linguis , cum eorum scilicet linguae nihil nisi caritatis feruorem essent praedicaturae . 
[ : ] NAM QUOD INPOSSIBILE ERAT LEGIS , IN QUO INFIRMABATUR PER CARNEM : DEUS FILIUM SUUM MITTENS IN SIMILITUDINEM CARNIS PECCATI ET DE PECCATO , DAMNAVIT PECCATUM IN CARNE , NAM QUOD . 
Exponit quomodo in Christo sit liberatus a lege peccati . 
Nam DEUS Pater , id est diuinae potentiae maiestas , misit FILIUM SUUM IN SIMILITUDINEM CARNIS PECCATI , hoc est coaeternam sibi sapientiam fecit humiliari usque ad assumptionem passibilis et mortalis hominis , ita ut per poenam peccati cui subiacebat , ipse etiam carnem peccati , id est in peccato conceptam , habere uideretur . 
ET DE PECCATO , id est de poena peccati quem pro nobis sustinuit in carne , id est in humanitatem assumptam , non secundum diuinitatem DAMNAVIT PECCATUM , id est poenam peccati a nobis remouit qua iusti etiam tenebantur antea , et caelos apperuit . 
[ : ] UT IUSTIFICATIO LEGIS IMPLERETUR IN NOBIS , QUI NON SECUNDUM CARNEM AMBULAMUS , SED SECUNDUM SPIRITUM . 
UT IUSTIFICATIO LEGIS . 
Non dicit opera legis quae nequaquam iustificant , sed quod lex praecipit de his quae ad iustificationem attinent , sine quibus iustificari non possumus , sicut est Dei et proximi caritas ; quam lex imperfectam habet sicut supra monstrauimus , sed per Christum in nobis perficitur . 
Et hoc est quod ait ut caritas Dei et proximi , quam lex praecipit . 
IN NOBIS perfecta nos iustificaret . 
Ipsum quippe Christum tamquam Deum , ipsum tamquam proximum uere diligere summum illud baneficium , quod nobis exhibuit , compellit . 
Quod est in nobis peccatum damnare , id est reatum omnem et culpam destruere per caritatem , ex hoc summo beneficio in nobis propagatam . 
Origenes : Verius , inquit , habetur apud Graecos pro peccato damnauit peccatum , id est ipse hostia pro peccato factus . 
Per hanc hostiam carnis quae dicitur pro peccato damnauit [ id est deleuit ] peccatum . 
Quia remissionem quoque peccatorum nobis in sanguine suo et reconciliationem operatus est , uel de peccato a diabolo uel a Iudaeis in se commisso , DAMNAVIT PECCATUM in nobis , ut dictum est , malis etiam ipsis optime utens et in bonum conuertens . 
Duo illa quae praemissa sunt ad duo subposita sunt referenda et copulanda . 
Ad hoc quidem quod ait de peccato DAMNAVIT PECCATUM , illud subiungit QUOD IMPOSSIBILE ERAT LEGI , scilicet damnare uel auferre peccatum . 
Ad illud uero quod subditur ut iustificatio legis IMPLERETUR , illud est adnectendum : IN QUO INFIRMABATUR , ipsa lex scilicet . 
PER CARNEM , hoc est ad habendam plenam et perfectam iustificationem , lex infirma fuit propter carnalem populum cui data fuit , ut supra ostendi mus , de imperfectione mandatorum eius agendo . 
Impossibile itaque erat legi per obedientiam sui peccatum auferre , cum perfecta , ut dictum est , non haberet praecepta . 
Ad quam praecipue perfectionem infirmabatur , id est impediebatur , propter insolentis populi carnalitatem . 
QUI NON SECUNDUM . 
In nobis dico impleretur per Christum qui eius doctrina et exemplo et summa illa caritatis exhibitione spirituales per desiderium , non carnales , effecti sumus . 
Et hoc est qui non AMBULAMUS SECUNDUM CARNEM id est carnalibus desideriis iam non inducimur , sed gratia Dei id est Spiritu Sancto , regimur et de uirtute in uirtutem promouemur . 
[ : ] QUI ENIM SECUNDUM CARNEM SUNT , QUAE CARNIS SUNT , SAPIUNT . 
QUI VERO SECUNDUM SPIRITUM , QUAE SUNT SPIRITUS , PUNIUNT . 
QUI ENIM . 
Dixi iustificari eos qui non secundum carnem sed secundum spiritum ambulant . 
Et merito , quia qui SECUNDUM CARNEM SUNT , id est carnalibus desideriis irretiti , illa SAPIUNT , id est illorum experimentis utuntur QUAE CARNIS SUNT , id est quae ad carnales attinent uoluptates . 
QUI VERO SECUNDUM SPIRITUM SUNT , hoc est qui spiritualibus accenduntur desideriis , sentiunt experiendo done ipsa Spiritus Sancti . 
[ : ] NAM PRUDENTIA CARNIS , MORS : PRUDENTIA AUTEM SPIRITUS , VITA ET PAX . 
NAM PRUDENTIA . 
Vere qui secundum carnem sunt , quae carnis sunt sapiunt , quia mortem scilicet animae , id est damnationem , per ipsa carnalium desideriorum experimenta quae nos alliciunt , acquirimus , sicut e contrario PRUDENTIA SPIRITUS , id est experientia uirtutum et donorum Dei VITA fiunt in nobis ET PAX , id est quietam ab omni perturbatione conferunt uitam . 
[ : ] QUONIAM SAPIENTIA CARNIS INIMICITIA EST IN DEUM : LEGI ENIM DEI NON SUBICITUR : NEC ENIM POTEST . 
QUONIAM SAPIENTIA . 
Ideo prudentia carnis mortem acquirit , quia Deo contraria et omnino displicens . 
Et quare displiceat statim adnectit quia LEGI DEI NON EST SUBIECTA , hoc est praeceptis diuinis obedire non sinit . 
NEC ENIM POTEST , scilicet obedientiam Dei seruare . 
[ : ] QUI AUTEM IN CARNE SUNT , DEO PLACERE NON POSSUNT . 
QUI AUTEM . 
Exponit quid sapientiam carnis dicat Deo inimicam , hoc est esse IN CARNE , id est in carnalibus delectari uoluptatibus et per hoc displicere . 
[ : ] VOS AUTEM IN CARNE NON ESTIS , SED IN SPIRITU : SI TAMEN SPIRITUS DEI HABITAT IN VOBIS . 
SI QUIS AUTEM SPIRITUM CHRISTI NON HABET , HIC NON EST EIUS . 
Continuatio : dixi sapientiam carnis inimicam Deo , nec sine cause ; sed ideo quod QUI IN CARNE SUNT etc . 
VOS AUTEM . 
Ne desperarent Romani quibus scribebat , audientes quod qui in came sunt , Deo placere non possum quasi propter se etiam dictum esset , consolatur eos dicens : VOS AUTEM gratia Dei iam NON ESTIS IN CARNE SED IN SPIRITU , id est non in carnalibus sed spiritualibus desideriis . 
Et ne iterum de hoc quod attestatur quasi certus esset , nimis confiderent et ad superbiam amplius incitarentur , quibus maxime ad elationem eorum reprimendam scribit , quasi dubitatiue hoc se profiteri insinuat dicens : SI TAMEN SPIRITUS , hoc est Spiritum DEI habetis habitatorem potius quam hospitem , id est permanentem IN VOBIS per inhabitantem gratiam suam , non a uobis recedentem uel per uos transeuntem Quantum autem sit periculum Spiritu Dei carere adnectit , dicens quod SI QUIS NON HABET SPIRITUM CHRISTI . 
HIC NON EST EIUS , uidelicet membrum , quia Spiritus eius ipse est amor et uinculum quo huic capiti membra sua cohaerent . 
De quo quidem Spiritu specialiter dicitur quia Deus caritas est . 
Cum autem primo dixerit Spiritum Dei et postea Christi , ipsum profecto Christum cuius etiam dicit diuinum Spiritum , Deum esse demonstrat . 
[ : ] SI AUTEM CHRISTUS IN VOBIS EST , CORPUS QUIDEM MORTUUM EST PROPTER PECCATUM , SPIRITUS VERO VITA PROPTER IUSTIFICATIONEM . 
SI AUTEM , ac si diceret : sed si Spiritum Christi habemus , quod est dicere Si CHRISTUS per Spiritum suum , id est per gratiam donorum suorum , utpote remissionem peccatorum et collationem uirtutum , IN NOBIS EST , CORPUS QUIDEM nostrum MORTUUM EST , id est corporali morti obnoxium PROPTER PECCATUM scilicet priorum parentum siue carnalis concupiscentiae maculam in qua est conceptum . 
Sed SPIRITUS noster VIVIT PROPTER IUSTIFICATIONEM , id est ex uirtutibus quae eum iustificant , mortem damnationis euitat ; ac si aperte dicat : licet in Christo remissionem etiam originalis peccati consequamur , cuius quidem peccati mors etiam carnis est poena , non tamen hanc nobis abstulit poenam qui remouit causam . 
Unde non minima fieri quaestio solet , quare uidelicet poena haec reseruatur ubi peccatum , quod eius causa est , condonatur ? 
ut qui uidelicet in baptismo plenam peccatorum remissionem percipiunt , statim illam saltem , quam in paradiso ante peccatum habebant , immortalitatem non recuperent ? 
Ad quam quidem quaestionem Isidorus De summo bono respondens , libro I , capitulo XXIII , ait : Si a poena praesenti homines liberarentur per baptismum , ipsum putarent baptismi pretium , non illud aeternum . 
Ergo soluto reatu peccati , manet tamen quaedam temporalis poena , ut illa uita feruentius requiratur quae erit a poenis omnibus aliena . 
Quis etenim nesciat omnes fere homines plus temporalem uitam quam aeternam appetere , cum pro ea quam retinere non possunt , multo amplius quam pro aeterna laborent et plus corporis quam animae mortem pauere et magis sollicitari de praesentis uitae aerumnis quam futurae ? 
Si huius itaque animalis uitae felicitatem se detinere considerent , amplius ad ecclesiae sacramenta propter istam quam propter aeternam properarent ; et huius qualicumque refrigerio contenti , illius perfectionem gloriae uel omnino contemnerent uel minus appeterent , in hoc ipso iniqui quod summo bono inferius anteponerent . 
[ : ] QUOD SI SPIRITUS EIUS , QUI SUSCITAVIT IESUM A MORTUIS , HABITAT IN VOBIS : QUI SUSCITAVIT IESUM CHRISTUM A MORTUIS , VIVIFICABIT ET MORTALIA CORPORA VESTRA , PROPTER INHABITANTEM SPIRITUM EIUS IN VOBIS . 
QUOD SI SPIRITUS . 
Dixi quia corpus nostrum est mortuum , id est morti temporali subiectum remanet etiam post remissionem omnium peccatorum . 
Sed ab hac etiam mortalitate ipsum liberabitur in resurrectione , ut non solum animam , uerum etiam corpus diuina glorificet gratia . 
Et hoc est quod ait : SI SPIRITUS EIUS , hoc est Patris , quo uidelicet Patre diuina specialiter designatur potentia ; EIUS , inquam , QUI per propriam potentiam SUSCITAVIT iam caput nostrum A MORTUIS , id est IESUM , habitans , ut dictum est , in nobis , ipse idem QUI SUSCITAVIT IESUM , non ab infirmitate , sed a morte etc . 
Ideo resuscitationem Christi repetit ut ea , saepius repetita , securiores nos reddat . 
VIVIFICABIT ET NOSTRA MORTALIA CORPORA , ut eamdem resurrectionis gloriam in capite et membra participent ; VIVIFICABIT , non quomodo corpora quae passibilia erunt et cruciatui apta , sed PROPTER INHABITANTEM SPIRITUM , hoc est prout debetur reuerentiae Spiritus Christi , qui in corporibus illis quasi in templo iam habitat et quiescit , iam per eius gratiam repressis motibus carnis . 
Non parua est quaestio - - cum diuina substantia humanam sibi in unam Christi personam coniunxit , et eadem sit penitus Patris et Filii et Spiritus Sancti substantia indiuidua - - cur Filius potius quam Pater aut Spiritus Sanctus dicatur incarnatus ; uel cum sint opera Trinitatis indiuisa , ut uidelicet quidquid una personarum facit , et caeterae faciant , quomodo Filius carnem assumpsisse dicitur , et non Pater aut Spiritus Sanctus ? 
Sed hoc ex Anthropologia nostra petatur . 
[ : ] ERGO FRATRES DEBITORES SUMUS NON CARNI , UT SECUNDUM CARNEM VIVAMUS . 
ERGO FRATRES . 
Quandoquidem QUI IN CARNE SUNT , DEO PLACERE NON POSSUNT , ERGO NON SUMUS DEBITORES CARNI , id est desideriis carnalibus obedire non debemus qui nihil cuiquam contra Deum debemus , qui etiam propter Deum animam ponere recte inbemur . 
Hoc saeculares attendant potestates , nullam sibi scilicet a subiectis obedientiam deberi cum aliquid quod Deus prohibet eis iniungunt , etiam si fide uel sacramento eos sibi in hoc adstrixerint . 
UT SECUNDUM CARNEM VIVAMUS . 
Exponit quod praemisit , quomodo uidelicet intelligendum sit nos NON esse DEBITORES CARNI , ne forte hoc aliquis de substantia carnis dictum acciperet ; cui quidem debitores sumus quantum ad necessariam eius curam pertinet , in uictu scilicet et uestitu , ut hoc ei ministremus . 
Tale est ergo ac si dicat : NON SUMUS , inquam DEBITORES CARNI ita UT SECUNDUM CARNEM VIVAMUS , licet in carne , hoc est ut carnalia sectemur desideria . 
[ : ] SI ENIM SECUNDUM CARNEM VIXERITIS , MORIEMINI : SI AUTEM SPIRITU FACTA CARNIS MORTIFICATIS , VIVETIS . 
SI ENIM , hoc est non estis obnoxii carni quia eius obedientia uos damnaret . 
Et hoc est MORIEMINI , hoc est mortem animae , quod est peccatum , incurretis ei consentiendo , si ea stimulante non quantum potestis reluctemini . 
SI AUTEM SPIRITU , id est dono aliquo diuinae gratiae magis quam uestra uirtute MORTIFICAVERITIS FACTA CARNIS , si nondum penitus suggestiones exstirpare potestis . 
VIVETIS e contrario uera animae uita , siue hic in uirtutibus siue in aeterna beatitudine , facta mortificantur tamquam si paruulus in utero conceptus antequam nascatur extinguatur , dum mala quae mente concipimus ne usque ad opera prodeant praeuenimus , omnem quantum possumus occasionem auferentes ; sicut scriptum est : Beatus qui tenebit et allidet paruulos suos ad petram hoc est concepta per aliquam suggestionem mente peccata , dum adhuc quasi paruula sunt , mortificabit atque interficiet allidendo ea ad petram , id est confringendo ea et dissipando ad illud omnium bonorum stabile fundamentum , quod Christus est , dum quod per infirmitatem carnis mens humana concupiscit , per amorem Christi ratio roborata ne perficiatur satagit . 
Sicut alibi idem commemorat Apostolus dicens : Caro concupiscit aduersus spiritum , spiritas aduersus carnem id est ratio carnis suggestiones reprimens , ne uidelicet usque ad opera procedant . 
Et Salomon : Melior est , inquit , patiens uiro forti et qui dominatur animo suo expugnatore urbium . 
[ : ] QUICUMQUE ENIM SPIRITU DEI AGUNTUR , HII FILII SUNT DEI . 
QUICUMQUE ENIM . 
, inquam , VIVETIS , SI SPIRITU scilicet FACTA CARNIS MORTIFICAVERITIS , quia quicumque AGUNTUR potius quam coguntur , id est amore alliciuntur magis quam timore compelluntur , SPIRITU DEI . 
FILII SUNT DEI potius quam serui , id est per amorem ei magis quam per timorem subiecti . 
[ : ] NON ENIM ACCEPISTIS SPIRITUM SERVITUTIS ITERUM IN TIMORE , SED ACCEPISTIS SPIRITUM ADOPTIONIS FILIORUM , IN QUO CLAMAMUS : ABBA ( PATER ) ! 
NON ENIM . 
Ac si aliquis quaereret : habetne Deus plures filios cum eius unigenitus dicatur Christus ? 
respondet : habet quidem plures sed per adoptionem , non per naturam , quia et uos ipsi SPIRITUM ADOPTIONIS ACCEPISTIS in quo efficiuntur filii Dei . 
Unde et ipse alibi dicit quia caritas Dei diffusa est in cordibus nostris per Spiritum Sanctum qui datus est nobis . 
Spiritum itaque adoptionis dicit donum caritatis per quod nos adoptamur a Deo in filios . 
IN QUO , scilicet spiritu , hoc est in professione et recognitione cuius doni , nos ad Deum CLAMAMUS intente , atque exsultanter dicimus ABBA ( PATER ) ! 
hoc est eum potius profitemur Patrem quam Dominum , ac per hoc nos potius filios quam seruos recognoscimus . 
Sic enim et Veritas in Euangelio frequenter docuit , nos scilicet Deum potius uocare Patrem quam Dominum , ut ex hoc quoque ad filialem nos hortaretur subiectionem . 
Unde et cum illam discipulis spiritalem traderet orationem : Orantes , inquit , dicite : Pater noster , qui es in caelis . 
. . etc . 
Unde et bene abbates monasteriorum ' patres ' dicimus , ut ex ipso nomine magis amari tamquam patres quam timeri tamquam domini aperte admoneantur . 
CLAMAMUS , inquit , nos Hebraei ABBA , uos ex gentibus PATER , cum hoc scilicet nomen sit Hebraeum siue Syrum , illud Graecum siue Latinum . 
Augustinus , In epistola ad Galatas : ABBA PATER , duo sunt uerba quae posuit ut posteriore interpretetur primum . 
Nam hoc est ABBA quod PATER , propter uniuersum populum qui de Iudaeis et gentibus uocatus est , ut Hebraeum uerbum ad Iudaeos , Graecum ad gentes pertineat . 
Idem , in libro III De consensu euangelistarum : Hoc est ABBA Hebraice quod est Latine PATER . 
Haymo super hunc locum : ABBA Hebraeum est et Syrum , PATER Graecum et Latinum . 
Praeuidens ergo Apostolus utrosque populos ad fidem colligendos , posuit duo nomina sub una significatione , ut qui credunt ex Hebraeis et Syris dicant ABBA , miserere , qui ex Graecis aliisque dicant PATER . 
Tale quid in Euangelio Marci habetur , dicente Domino : ; Abba Pater , si possibile est , transeat calix iste a me ; . 
SPIRITUM SERVITUTIS IN TIMORE . 
Dicit donum illud seruilis timoris , quo non a mala uoluntate sed a mala conpescimur actione , foimidine poenae , sicut antea Iudaei per poenas legis corporales . 
Non ACCEPISTIS SPIRITUM [ SERVITUTIS ] per Euangelium sicut olim Iudaei per legem . 
[ : ] IPSE SPIRITUS TESTIMONIUM REDDIT SPIRITUI NOSTRO QUOD SUMUS FILII DEI . 
IPSE ENIM SPIRITUS adoptionis , quem diximus et habemus , facit recognoscere spiritum nostrum , id est rationem QUOD SUMUS FILII DEI , hoc est ei per amorem subiecti . 
Nihii enim melius quisque quam propriam recognoscit conscientiam , et utrum seruus an filius potius dicendus sit . 
Notandum uero Apostolum in his quibus loquitur Romanis , quorum nonnulli uehementer erant reprehendendi , generalem fidelium personam hoc loco se intelligere et non tam quales illi essent quam quales esse deberent exponere . 
[ : ] SI AUTEM FILII , ET HAEREDES : HAEREDES QUIDEM DEI , COHAEREDES AUTEM CHRISTI : SI TAMEN CONPATIMUR UT ET CONGLORIFICEMUR . 
SI AUTEM FILII , scilicet ADOPTIONIS , utique ET HAEREDES quia ad hoc adoptantur , id est gratia eliguntur , ut hereditatem assequantur ; HAEREDES QUIDEM DEI hoc est Patris , et COHAEREDES CHRISTI , hoc est naturalis eius Filii , in illa uidelicet beatitudinis possessione perpetua . 
Ostendit quantum sit assequi illam heredit at em Dei per quam Filio eius Christo similes efficimur : SI TAMEN . 
Dixi HAEREDES sumus , hac tamen intentione si COMPATIMUR ipsi Christo , quia non coronabitur quis nisi qui legitime certauerit , aduersus hostium scilicet seu uitiorum impugnationem . 
Et quia , ut ait Cyprianus , martyrem non facit poena sed causa , addit UT CONGLORIFICEMUR , hoc est si ita patimur , ut cum Christo glorificari digni simus . 
Quod tunc fit quando caritas ad patiendum praeparat , non necessitas trahit , et pro Christo sicuti pro nobis ut sic ei mutuum soluamus . 
Omnes itaque quantum in ipsis est pro eo compatiuntur , quicumque , ut diximus , pro eo pati parati sunt , si uidelicet ipsi persecutori non desunt , licet eis desit persecutor . 
[ : ] EXISTIMO ENIM QUOD NON SUNT CONDIGNAE PASSIONES HUIUS TEMPORIS AD FUTURAM GLORIAM , QUAE REVELABITUR IN NOBIS . 
EXISTIMO ENIM , ac si aliquis quaereret : estne tanta illa haereditas , ut pro ea promerenda patiendum sit usque ad mortem sicut Christus passus est ? 
- - respondet immo tantam esse existimo , ut omnia merita hominum , quantumcumque ipsi patiendo mereantur , longe excedat . 
Et hoc est quod ait : NON SUNT CONDIGNAE PASSIONES HVIUS TEMPORIS , hoc est temporales istae et transitoriae tribulationes , quantaecumque fuerint , non sunt tanti menti , ut eis debeatur illa ineffabilis et aeterna gloria futurae uitae QUAE REVELABITUR IN NOBIS , quia iam quidem filii Dei sumus , sicut scriptum est , sed nondum apparet quid erimus . 
Nulli enim transitorio , quamuis sit bonum ex debito , redditur perpetuum bonum , sed per gratiam Dei , meritis nostris superadditam , id obtinemus ad quod nequaquam ex meritis nostris sufficiebamus . 
Et si diligenter attendamus , nihil transitorium aeterni boni remuneratione dignum est . 
Sola quippe caritas , quae numquam excidit , uitam promeretur aeternam ; et quicumque aequales sunt caritate , pares apud Deum habentur remuneratione , etiamsi alter effectu caritatis priuetur aliquo casu praepeditus . 
Unde et merito beatus Augustinus aequalem de martyrio coronam asserit habere Iohannem qui passus non est , quam et Petrus habet qui passus est , ut non tam passionis effectum quam affectum Deus attendat . 
[ : ] NAM EXPECTATIO REVELATIONEM FILIORUM DEI EXPECTAT . 
NAM EXSPECTATIO . 
dixi FUTURAM GLORIAM quae reuelabstur in nobis , scilicet filiis Dei , quia hanc REVELATIONEM , scilicet gloriae filus Dei debitae , exspectatio fidelium omnium EXSPECTAT . 
Ac si diceret : exspectans unusquisque exspectat , sicut dicitur Euntes ibant , hoc est perseueranter atque confidenter sperant , bonis scilicet operibus eam promerentes , REUELATIONEM FILIORUM DEI , id est remunerationem illam in qua reuelabitur qui filii Dei sint et ad uitam praedestinati , quod adhuc occultum est . 
Creaturam eos dicit qui creationem Dei in se ipsis incorruptam satagunt custodire , ac reformare imaginem Dei in qua creati sunt , peccatis quae eam delent uel maculant , quantum ualent , resistendo . 
[ : ] VANITATI ENIM CREATURA SUBIECTA EST NON VOLENS , SED PROPTER EUM , QUI SUBIECIT IN SPEM : Et uere hanc reuelationem exspectant fideles qui a propter eam contemnunt uitae praesentis uanitatem et nolentes eam sustinent , cupientes etiam iam potius dissolui et esse cum Christo . 
Et hoc est quod ait : CREATURA ipsi SUBIECTA EST NON VoLENs , hoc est hanc uanam uitam , quae et transitoria est et aerumnis plena , sustinet inuita quantum in se est , SED PROPTER EUM , scilicet eam tollerat . 
QUI SUBIECIT EAM IN SPE illius scilicet futurae reuelationis , hoc est in hac eam affligendo humiliat , ut in illa quae operatur exaltet . 
[ : ] QUIA ET IPSA CREATURA LIBERABITUR A SERVITUTE CORRUPTIONIS IN LIBERTATEM GLORIAE FILIORUM DEI . 
Quae uero sit illa spes creaturae , id est quid sperent hic afflicti fideles , subponit dicens : QUIA ET IPSA etc . 
, id est hoc sperant quod liberabuntur ibi a iugo passibilis et corruptibilis carnis quo hic opprimuntur inuiti . 
LIBERTATEM dicit illius uitae gloriam in qua nulla erit oppressio , cum nemo aliquid contra uoluntatem suam incurrerit . 
[ : ] SCIMUS ENIM QUOD OMNIS CREATURA INGEMESCIT , ET PARTURIT USQUE ADHUC . 
[ : ] NON SOLUM AUTEM ILLA , SED ET NOS IPSI PRIMITIAS SPIRITUS HABENTES : ET IPSI INTRA NOS GEMIMUS ADOPTIONEM FILIORUM EXPECTANTES , REDEMPTIONEM CORPORIS NOSTRI . 
SCIMUS ENIM . 
Ostendit per partes creaturam hic afflictam ad illam quam sperat libertatem gloriae toto desiderio anhelare , quia uidelicet tam hi qui inter fideles sunt minores quam illi qui maiores . 
Minores autem distinguit per hoc quod dicit OMNIS CREATURA , maiores uero per hoc quod subponit PRIMITIAS SPIRITUS HABENTES . 
Quod itaque dicitur omnis creatura , tale est ac si diceret : hi qui omnino sunt creatura uel qui toti sunt creatura , non creatores , nullos uidelicet creare uel generare Deo per praedicationem ualentes . 
Apostoli uero et eorum uicarii tamquam aliorum , ut diximus , creatores qum dammodo sunt , iuxta quod hic ipse alibi dicit Apostolus : In Christo enim Iesu per Euangelium ego uos genui et iterum : Filioli mei , quos iterum parturio , donec formetur . 
. . etc . 
INGEMISCIT ET PARTURIT , hoc est ingemiscendo parturit . 
Gemitus autem fidelium hic uel de terrena afflictione proueniunt secundum illud : Euntes ibant et febant , mittentes semina sua uel de caelestis patriae desiderio sicut est illud : Heu mihi , quia incolatus meus prolongatus est et rursum : Super flumina Babylonis illic sedimus et fleuimus donec recordaremur tui , Sion . 
Parturiunt autem , hoc est labore maximo fructum bonorum operum proferre mediantur et satagunt . 
USQUE ADHUC , hoc est non horarie , sed quamdiu uiuunt . 
' Parturio ' namque uerbum est meditatiuae formae , non perfectae , et ideo bene minoribus atque imperfectis aptatur qui quasi in initio sunt cogitationis , non in perfectione operationis . 
Haec autem uerba Apostoli cum ait : INGEMISCIT ET PARTURIT , illis dominicis concordant uerbis quibus dicitur : Mulier cum parit , tristitiam habet . 
. . etc . 
PRIMITIAS SPIRITUS HABENTES , id est maiora Sancti Spiritus dona sicut praedicatores sancti qui se cum et alios Deo acquirunt . 
Ad quod quidem praedicationis officium , tamquam ad maximum Spiritus Sancti donum , ipse nos Apostolus in prima ad Corinthios adhortatur dicens : Aemulamini autem charismata meliora . 
Et adhuc excellentiorem uiam uobis demonstro et post pauca : Sectamini caritatem , aemulamini spiritualia magis autem ut prophetetis hoc est ut officium prophetarum praedicando assumatis . 
ET IPSI GEMIMUS , granati scilicet passibilitate et corruptione carnis sicut caeteri , sed ex spe consolationem habentes , quae scilicet spes quasi anchora est nauis nostrae inter huius saeculi fluctus . 
Quam statim consolationem adiecit dicens EXSPECTANTES , id est cum fiducia sperantes , ADOPTIONEM FILIORUM DEI de ipsis gentibus , hoc est ipsos adoptari a Deo et constitui haeredes in regno caelesti . 
Adoptionem hanc dico REDEMPTIONEM CORPORIS NOSTRI , hoc est ecclesiae cuius membra sumus . 
Nihil quippe est aliud nos a Deo sic adoptari quam per Unigenitum suum a diaboli potestate seu iugo peccati nos redimi , ut haec tota adoptio diuinae gratiae , non meritis nostris tribuatur . 
[ : ] SPE ENIM SALVI FACTI SUMUS . 
SPES AUTEM QUAE VIDETUR , NON EST SPES : NAM QUOD VIDET QUIS , QUID SPERAT ? 
SPE ENIM . 
Dixit superius quia REUELATIONEM FILIORUM DES exspectamus sperando et quia praesentis uitae uanitati in hac spe subiecti sumus , ne propter labores diffidamus . 
Et ne quis obiiceret spem istam non esse certitudinem et ideo in ea non esse confidendum , ideo dicit quia omnes quotquot saluamur per spem saluamur . 
Et statim quod spes de non apparentibus tantum recte dicatur adnectit , dicens : SPES AUTEM QUAE , hoc est cognitio quae de apparentibus est , nequaquam SPES dicenda EST . 
NAM QUOD VIDET QUIS , hoc est QUID SPERAT aliquid QUOD VIDET ? 
ac si diceret : nihil est quod uidendo speret ipsum , ut si quis uideat se diuitem factum esse , quod fortasse ante sperauerat , iam non de hoc spem uel existimationem sed certitudinem habet . 
[ : ] SI AUTEM QUOD NON VIDEMUS , SPERAMUS : PER PATIENTIAM EXPECTAMUS . 
SI AUTEM QUOD . 
Ostendit quomodo spe salui fiamus , quia uidelicet illa spes , quae dicta est uitse futurae , nos patientes reddit , ne in tribulatione uitae praesentis deficiamus . 
Et hoc est : SI enim , quia scilicet QUOD NON VIDEMUS SPERAMUS , patienter illud EXSPECTAMUS , non in agone praesentis certaminis deficientes . 
[ : ] SIMILITER AUTEM ET SPIRITUS ADIUVAT INFIRMITATEM NOSTRAM : NAM QUID OREMUS , SICUT OPORTET , NESCIMUS : SED IPSE SPIRITUS POSTULAT PRO NOBIS GEMITIBUS INENARRABILIBUS . 
SIMILITER AUTEM , sicut uidelicet spes nos adiuuat patientiam praestando , ita ET SPIRITUS Sanctus in hoc agone NOSTRAM ADIUVAT INFIRMITATEM , necessarias nobis orationes suggerendo . 
Et hoc est NAM QUID . 
SICUT OPORTET et nobis necessarium est , OREMUS , in tribulationibus scilicet positi frequenter ignoramus , in multis uidelicet dubitantes quod eorum nobis utile sit , sicut et ipse Apostolus quando ter Dominum rogauit stimulum satanae sibi auferri . 
SED IPSE SPIRITUS POSTULAT PRO NOBIS , hoc est postulare nos facit quod nesciebamus , uidelicet docendo et eius desiderium maximum inspirando . 
[ : ] QUI AUTEM SCRUTATUR CORDA , SCIT QUID DESIDERET SPIRITUS : QUIA SECUNDUM DEUM POSTULAT PRO SANCTIS . 
QUI AUTEM . 
Dixi quia nos postulare facit GEMITIBUS INENARRABILIBUS , hoc est tantis desideriis ut potius sentiri quam edisseri queant . 
Sed licet sint enarrabiles , ei tamen sunt cogniti QUI SCRUTATUR CORDA et inspector est cordis , ea uidelicet potius attendens quae uersantur in corde quam quae proferuntur de ore . 
QUID DESIDERET , id est desiderare nos faciat . 
QUIA POSTULAT PRO SANCTIS , id est sanctos postulare facit , SECUNDUM DEUM , hoc est secundum hoc quod ipse Spiritus Dei a Deo accepit , quia a Deo habet esse , procedendo scilicet ab ipso , et secundum quod in ipsa Dei dispositione ordinatum esse nouit . 
Unde certum est Deum non posse latere quid agat Spiritus eo disponente . 
[ : ] SCIMUS AUTEM QUONIAM DILIGENTIBUS DEUM OMNIA COOPERANTUR IN BONUM , HIS QUI SECUNDUM PROPOSITUM VOCATI SUNT SANCTI . 
SCIMUS AUTEM . 
Tamquam aliquis opponens diceret quomodo adiuuet Spiritus sanctos quos tot uidemus afflictio nibus laborare ? 
- - dicit quia etiam ipsas afflictiones et quaecumque accidunt sanctis , tam prospera scilicet quam aduersa , IN BONUM eis conuertit et ad eorum utilitatem perducit . 
Qui uero sint diligentes DEUM subponit dicens HIs QUI VOCATI SUNT SANCTI , hoc est internae uocationis inspiratione sunt sanctificati , SECUNDUM PROPOSITUM Dei potius quam secundum eorum praecedentia merita , hoc est secundum hoc potius quod dininae gratiae placuerit quam secundum hoc quod ipsi meruerint . 
[ : ] NAM QUOS PRAESCIVIT , ET PRAEDESTINAVIT CONFORMES FIERI IMAGINIS FILII SUI , UT SIT IPSE PRIMOGENITUS IN MULTIS FRATRIBUS . 
NAM QUOS PRAESCIVIT . 
Exsequitur diligenter quomodo secundum propositum Dei , hoc est diuinae gratiae placitum , sint sanctificati , dicens quia QUOS PRAESCIVIT , postmodum etiam praedestinando conformes Christo reddidit . 
' Scire ' Deus dicitur ea quae approbat et quae eius notitia sunt digna , iuxta illud : Nouit Dominus uiam iustorum sicut e contrario mala ' ignorare ' uel ' nescire ' dicitur , iuxta quod ipse Filius reprobis ait : Nescio uos . 
Illos itaque praescisse dicitur quorum antequam essent , futuram electionem approbauit . 
Quoscumque itaque sic PRAESCIVIT , eos postmodum PRAEDESTINAVIT , hoc est donis gratiae suae praeparauit . 
' Praedestinatio ' quippe diuinae dicitur ' praeparatio gratiae ' quae in electis tantum est . 
PRAEDESTINAVIT , inquam CONFORMES FIERI , hoc est ad hoc ut similes fierent IMAGINIS FILII SUI , hoc est Christi qui est imago Dei , hoc est expressa similitudo Patris , in omnibus scilicet bonis ei secundum diuinitatem aequalis , iuxta illud quod ait : Philippe , qui uidet me uidet et Patrem ac si diceret quia ex me integre cognosci potest qualis uel quam bonus ipse sit Pater . 
Tunc autem Christo conformamur , si ueterem hominem cum actibus suis deponentes , ipsum induamus Christum , sicut scriptum est : Qui dicit se in Christo manere , debet sicut ille ambulauit et ipse ambulare ita , inquam , conformes fieri UT SIT IPSE , uidelicet Christus , primogenitus in multis fratribus , hoc est inter multos qui eiusdem Patris sunt filii per adoptionem , ipse qui per naturam Filius est more primogenitorum excellat dignitate , non eis adaequetur sicut ipse Patri aequalis est cuius imago dicitur . 
[ : ] QUOS AUTEM PRAEDESTINAVIT , HOS ET VOCAVIT : ET QUOS VOCAVIT , HOS ET IUSTIFICAVIT : QUOS AUTEM IUSTIFICAVIT , ILLOS ET GLORIFICAVIT . 
QUOS AUTEM . 
Praedestinantur electi , id est ad uitam aeternam praeparantur per fidem illuminati , quam primo tamquam ' omnium bonorum fundamentum ' suscipiunt ; uocantur postmodum per spem illexi , cum iam misericordia Dei et uirtute sacramentorum cognita , ad bene operandum alliciuntur , propter aeternorum scilicet retributionem ; deinde iustificantur sincerae caritatis affectu , non iam Deo tam propter sua quam propter ipsum adhaerentes ; denique magnificantur , in caelesti scilicet patria sublimati . 
Quaestio se hoc loco ingerit , de diuina scilicet prouidentia seu praedestinatione quae liberum nobis arbitrium auferre uidentur , cum omnia uidelicet sicut a Deo praeuisa sunt , necesse sit euenire nec aliquem praedestinatum possibile sit perire . 
Certum quippe est omnia antequam fiant , eo modo quo futura sunt , a Deo esse prouisa , siue bona sint sine mala , nec in aliquo prouidentiam eius posse falli . 
Cum itaque hunc hominem qui forte moechaturus est , prouiderit moechaturum esse , necesse est eum moechaturum . 
Quod si eum necesse est esse moechaturum , hoc est ineuitabile , iam non est in libero eius arbitrio seu potestate peccatum hoc euitare . 
Non igitur propter hoc peccatum quod nullatenus euitare potuit , reus est constituendus . 
Atque ita omnia mala in Dei prouidentiam tamquam eorum necessariam causam retorquenda uidentur , et sic omnia eo modo quo eueniunt necessario prouenire , cum uidelicet sic a Deo prouisa fuerint nec ullo modo aliter posse contingere . 
Nos autem concedimus eum qui moechaturus est , necessario moechaturum esse , cum id Deus prouiderit , sed non ideo simpliciter dici conuenit eum esse necessario moechaturum . 
Non enim haec modalis cum determinatione illam simplicem infert . 
De quo quidem diligentius disserendum Theologiae nostrae reseruamus , et quae differentia sit prouidentiae ac praedestinationis seu fati . 
[ : ] QUID ERGO DICEMUS AD HAEC ? 
SI DEUS PRO NOBIS , QUIS CONTRA NOS ? 
QUID ERGO . 
Quandoquidem Deus ita de nostra sollicitus est salute ut praescierit , praedestinet , praedestinatos uocet , uocatos iustificet , iustificatos magnificet ; Quid DICEMUS AD HAEC , hoc est contra hoc , quod impedimentum poterimus inuenire ? 
Nullum utique , quia etsi ex nobis infirmi sumus QUIS CONTRA NOS praeualere poterit , SI DEUS PRO NOBIS , hoc est cum Deum habemus patronum ? 
[ : ] QUI ETIAM FILIO SUO NON PEPERCIT , SED PRO NOBIS OMNIBUS TRADIDIT ILLUM : QUOMODO NON ETIAM CUM ILLO OMNIA NOBIS DONABIT ? 
De cuius quidem patrocinio uel defensione quam securi esse ualeamus adnectit , commemorans eius singularem dilectionem quam nobis exhibuit , dicens : QUI NON PEPERCIT ETIAM PROPRIO FILIO , id est consubstantiali , non adoptiuo , SED TRADIDIT ILLUM , uidelicet ad mortem PRO NOBIS OMNIBUS scilicet quos praesciuit seu , ut dictum est , PRAEDESTINAVIT , ut in eius sanguine nostrorum maculas dilueret peccatorum . 
Quod uero ait ETIAM PROPRIO FILIO , innuit Deum et aliis adoptiuis filiis antea pro nobis non pepercisse , sicut Isaiae siue Ieremiae uel nonnullis aliis prophetarum , qui ad populum Dei missi tamquam martyres pro salute hominum sunt occisi . 
QUOMODO NON ETIAM , hoc est qua ratione potest dici ut in tanto de traditione Filii sui dono non dederit wos IsOMNIA , nostrae scilicet saluti necessaria ? 
[ : ] QUIS ACCUSABIT ADVERSUS ELECTOS DEI ? 
DEUS QUI IUSTIFICAT ? 
QUIS ACCUSABIT ? 
Quandoquidem Deus , ut dictum est , de nostra ita sollicitus est salute , cuius accusatio quidquam aduersus nos obtinere poterit ? 
Numquid accusatio ipsius Dei qui non solum non accusat , uerum etiam , ut dictum est . 
IUSTIFICAT ? 
ac si diceret : non . 
[ : ] QUIS EST QUI CONDEMNET ? 
CHRISTUS IESUS , QUI MORTUUS EST , IMMO QUI RESURREXIT , QUI ET EST AD DEXTERAM DEI , QUI ETIAM INTERPELLAT PRO NOBIS . 
Aut si etiam accusator cesset , quis in nostra condemnatione perstiterit ? 
Numquid ipse CHRISTUS qui tantam nobis exhibuit dilectionem , sicut ipse ait : Maiorem hac dilectionem . 
. . etc . 
ut pro nostra moreretur salute ? 
ac si diceret : non . 
IMMO QUI . 
Quasi corrigens quod dixerat QUI MORTUUS EST , quod est infirmitatis , subponit resurrectionis gloriam in ipso nobis exhibitam atque promissam , quae nos in omni tribulatione maxime consolatur ; et quoniam resurrectio nonnullorum fuit iterum mortuorum sicut Lazari , uel etiam reproborum erit ad sinistram constituendorum : subdit : QUI EST AD DEXTERAM DEI , hoc est secundum ipsam humanitatem resuscitatam in aeterna beatitudine perseuerat , ibi quoque non immemor nostrae salutis ubi tamquam aduocatus Patrem INTERPELLAT PRO NOBIS , ipsam uidelicet , in qua tanta pro nobis passus est , humanitatem oculis Patris semper praesentando et sic nos ei tamquam mediator reconciliando . 
INTERPELLAT igitur , ut dictum est , tamquam inter nos et Deum medius intercedat per ipsam , ut dictum est , nostrae naturae substantiam . 
Sanctos etiam ipsos intercedere et orare PRO NOBIS dicimus , affectu potius caritatis uel meritorum suorum suffragiis quam prolatione uocis . 
Unde et cum dicimus : Sancte Petre , ora pro nobis . 
tale est ac si dicamus : ; Miserere nostri , Domine , propter merita beati Petri . 
[ : ] QUIS NOS SEPARABIT A CARITATE CHRISTI ? 
TRIBULATIO ? 
AN ANGUSTIA ? 
AN PERSECUTIO ? 
AN FAMES ? 
AN NUDITAS ? 
AN PERICULUM ? 
AN GLADIUS ? 
QUIS ERGO NOS . 
Quandoquidem tantis beneficiis , tantam nobis gratiam Deus exhibuit et in se ipso confirmauit , quae res nos ulterius poterit auellere ab eius dilectione ? 
ac si diceret : nulla . 
Atque id statim comprobat per ea quae maxime uidentur posse homines a Deo auertere . 
Ac primo de aduersis sic ait : TRIBULATIO ? 
ac si diceret : non . 
TRIBULATIO dicitur quaecumque corporis afflictio ut uerberatio . 
ANGUSTIA mentis anxietas ut est metus . 
PERSECUTIO de loco ad locum propulsio . 
PERICULUM mortis apparatus . 
GLADIUS ipsa mors . 
[ : ] SICUT SCRIPTUM EST : QUIA PROPTER TE MORTIFICAMUR TOTA DIE : AESTIMATI SUMUS UT OVES OCCISIONIS . 
SICUT SCRIPTUM EST , in psalmo scilicet XLIII , ac si diceret utique uerum est quod nihil horum poterit separare , QUIA , sicut dicit propheta . 
PROPTER TE , id est quia inseparabiliter tibi adhaeremus , periculis uitae afflicti subiacemus . 
TOTA DIE , id est toto tempore uitae nostrae , quae quidem ad comparationem uitae infidelium , qui in tenebris ambulant , dies est dicenda , fide uidelicet illuminati . 
AESTIMATI SICUT : scriptum est de impiis , dicentibus de iustis : Nos uitam illorum putabamus insaniam . 
. . etc . 
OVES OCCISIONIS , hoc est dignae occisione et nihil ulterius utilitatis habentes nec de ipsa etiam morte sua fructum aliquem ad esum tribuentes , nec ullatenus interfectoribus suis , tum pro imbecillitate suae naturae , tum etiam pro mansuetudine sua resistentes . 
[ : ] SED IN HIS OMNIBUS SUPERAMUS PROPTER EUM QUI DILEXIT NOS . 
SED IN HIS . 
Dixi : non poterunt omnes oppressiones istae constantiam nostram superare , ut uidelicet a Deo separent , sed e contrario haec omnia perseuerando uincimus per gratiam Dei potius quam per nostram uirtutem . 
Et hoc est quod ait PROPTER EUM QUI DILEXIT NOS , hoc est propter adiuuantem eius gratiam . 
[ : ] CERTUS SUM ENIM QUIA NEQUE MORS , NEQUE VITA , NEQUE ANGELI , NEQUE PRINCIPATUS , NEQUE INSTANTIA , NEQUE FUTURA , NEQUE FORTITUDINES , CERTUS SUM . 
Ideo tam fiducialiter loquor de diuina gratia , fideles adiuuante , ut nullis uidelicet de causis a Deo possint separari quia iam de his non solum fidem , uerum etiam certitudinem magnis assecutus sum experimentis , quod uidelicet NEQUE MORS comminata . 
NEQUE VITA promissa , scilicet in hoc mundo . 
NEQUE ANGELI , id est angelica dignitas , a quocumque nos tentante nobis promissa , sicut diabolus Euae promisit quod essent sicut dii . 
NEQUE etiam PRINCIPATUS , NEQUE VIRTUTES , id est istorum ordinum excellentia quae maior est dignitate angelici ordinis . 
Quos quidem ordines diligenter beatus Gregorius distinguens , ait : Graeca lingua angeli ' nuntii ' , archangeli uero ' summi nuntii ' , uocantur . 
Qui minima nuntiant angeli , qui uero summa archangeli uocantur . 
Hinc est quod ad Mariam non quilibet angelus , sed Gabriel archangelus mittitur . 
Item : Virtutes uocantur illi per quos signa et miracula frequentius fiunt . 
Potestates uocantur qui hoc potentius caeteris in suo ordine perceperunt , ut eorum ditioni uirtutes aduersae subiectae sint quorum potestate refrenantur , ne corda hominum tantum tentare praeualeant quantum uolunt . 
Principatus uocantur qui ipsis quoque bonis angelorum spiritibus praesunt , qui subiectis aliis , dum quae sunt agenda disponunt , eis ad explenda ministeria principantur . 
NEQUE INSTANTIA , id est praesentia bona uel mala . 
NEQUE FORTITUDO , id est uiolentia cuiuscumque potestatis . 
[ : ] NEQUE ALTITUDO , NEQUE PROFUNDUM , NEQUE CREATURA ALIA POTERIT NOS SEPARARE A CARITATE DEI , QUAE EST IN CHRISTO IESU DOMINO NOSTRO . 
NEQUE ALTITUDO , NEQUE PROFUNDUM , hoc est sublimatio alicuius humanae gloriae uel deiectio atque humiliatio in quantamcumque utilitatem , ac si diceret : neque prosperitas aliqua humana neque aduersitas ; NEQUE CREATURA ALIQUA , quam uidelicet suprapositae , id est angelicae potestates etc . 
A CARITATE DEI , qua uidelicet eum sincere propter ipsum diligimus . 
QUAE EST IN CHRISTO IESU , hoc est per Christum saluatorem nostrum nobis inspirata siue in ipso aedificata atque radicata et fundata . 
[ : ] VERITATEM DICO IN CHRISTO NON MENTIOR : TESTIMONIUM MIHI PERHIBENTE CONSCIENTIA MEA IN SPIRITU SANCTO : VERITATEM DICO . 
Quod dixit se et consimiles sui fideles a caritate Dei non posse auelli , experimento proprio uult probare , dicens scilicet se , dum maximus ecclesiae persecutor existeret , ad hoc laborasse , ut suos ad fidem Christi conuersos inde auerteret ; et hoc est IN CHRISTO IESU , hoc est per Christum Iesum iurans , ueraciter dico quantum ad ipsius rei euentum , quod ita se habet ut dico et NON MENTIOR , TESTIMONIUM MIHI PERHIBENTE CONSCIENTIA MEA , hoc est reus mendacii non sum cum sic credam sicuti dico . 
Potest quippe aliquis , quantum ad rei euentum , ueritatem in uerbis per ignorantiam habere , et tamen contra conscientiam loqui et per hoc incurrere mendacii reatum . 
Non enim mentitur apud Deum , hoc est reus mendacii non reputatur ab eo , nisi qui per duplicitatem loquitur . 
Loquenti conscientia sua perhibet testimonium quando non dissidet animus a uerbis , hoc est quando creditur ab ipso sicut dicitur . 
MIHI , inquit , qui eam noui , etsi non ' nobis ' , CONSCIENTIA , dico , mea existens IN SPIRITU SANCTO , hoc est fundata et radicata in caritate Dei , ex qua scilicet caritate pullulare mendacium non potest . 
Unde et bene Spiritus ueritatis dicitur . 
[ : ] QUONIAM TRISTITIA EST MIHI MAGNA , ET CONTINUUS DOLOR CORDI MEO . 
Hanc uidelicet dico ueritatem QUONIAM TRISTITIA EST MIHI MAGNA quantum ad compunctionis quantitatem , et continua quantum ad temporis diuturnitatem . 
CORDI MEO , hoc est non simulata in exteriori habitu sed uera in ipso animi affectu . 
[ : ] OPTABAM ENIM IPSE EGO ANATHEMA ESSE A CHRISTO PRO FRATRIBUS MEIS , QUI SUNT COGNATI MEI SECUNDUM CARNEM , Et unde sit tristitia subponit , quia uidelicet OPTABAM olim , non modo , EGO IPSE qui modo magni aliquid esse uideor et prae caeteris aduersari Iudaismo et pristinae uitae contrarius , optabam , inquam , PRO FRATRIBUS MEIS ANATHEMA ESSE A CHRISTO , hoc est nitebar modis omnibus fieri separatio nostratum , id est Iudaeorum , a Christo , ut non solum scilicet ego separatus essem a Christo sed ipse aliorum essem separatio , et tam uerbis quam factis eos quoque qui ei iam per fidem adhaeserant , ab eo auerterem , sicut scriptum est : Saulus adhuc spirans minarum . 
. . etc . 
uel ita ut fratres meos auerterem a Christo , omnes generaliter auertere cupiebam sicut scriptum est : Ut si quos inuenisset huius uiae uiros non uidelicet solum Iudaeos . 
. . etc . 
Quod autem ' fratres ' generaliter dicat quicumque de genere suo sunt , id est quoslibet Iudaeos , determinat dicens : QUI SUNT COGNATI MEI SECUNDUM CARNEM , hoc est de cognatione mea carnali , et ideo tune uehementius animo meo inhaerentes , ut plurimum pro eis agerem . 
[ : ] QUI SUNT ISRAELITAE , QUORUM ADOPTIO EST FILIORUM , ET GLORIA , ET TESTAMENTA , ET LEGISLATIO , ET OBSEQUIUM , ET PROMISSA : Et ne tantum eos intelligamus qui ad tribum Beniamin pertinent unde erat Apostolus , immo generaliter totum genus Iudaeorum , addit QUI SUNT ISRAELITAE , id est de genere Iacob patriarchae qui prius Iacob a parentibus , postmodum Israel a Domino appellatus est , hoc est ' uir uidens Deum . 
. 
Unde et praecipue nomine eius tote posteritas insiguita gloriabatur quasi sold ipsi Deum uidere , id est cognoscere , concessum esset , quasi iam ulterius nec Christi nec alicuius doctrina endigeret ; ut hinc quoque ipse Paulus Christi disciplinam nonnulla de cause se spreuisse insinuet necnon et ex his quae sequuntur , de commendatione scilicet illius olim peculiaris populi Dei , cum ait QUORUM ADOPTIO EST FILIORUM , hoc est qui primo per gratiam adoptati sunt a Deo in filios et specialiter ab eo dilecti innumerabilium baneficiorum exhibitione monstrantur ; ET GLORIA , id est gloriatio in praesenti ex adoptione ista procedens , qua se etiam nunc in ecclesia gentibus conuersis praeponere uolebant . 
Unde autem haec adoptio uel gloriatio eorum maxime processerit , diligenter prosequitur , dicens eorum esse TESTAMENTUM et ad eos primitus , non ad gentes , latum fuisse , sicut scriptum est : Non fecit taliter omni nationi et iudicia sua non manifestauit eis . 
Ad hoc quidem illud pertinet quod superius dixerat : Quid ergo amplius Iudaeo ? 
aut quae utilitas circumcisionis ? 
Multum per omnem modum . 
Primum quidem quia credita sunt illis eloquia Dei . 
ET OBSEQUIUM , id est publicum dinini cultus officium in tabernaculo uel in templo , ET PROMISSA , scilicet innumera , tam de terra Chanaan possidenda et terrenis commodis quam de spiritalibus etiam bonis per Christum ex eis nasciturum . 
[ : ] QUORUM PATRES , ET EX QUIBUS CHRISTUS SECUNDUM CARNEM , QUI EST SUPER OMNIA DEUS BENEDICTUS IN SAECULA . 
AMEN . 
Sicut mox adnectit , dicenr : QUORUM sunt PATRES , secundum carnem potius quam secundum fidei imitationem , illi EX QUIBUS et ipse CHRISTUS EST SECUNDUM CARNEM , ipsi patriarchae Abraham , Isaac et Iacob , quibus de Christo promissiones factae sunt , quod in semine eorum scilicet benedicerentur omnes gentes . 
Quia uero dixerat patres Christi , ne per hoc uideretur Christus ex patribus illis incepisse , addit : QUI EST SUPER OMNIA BENEDICTUS , id est laudandus et glorificandus IN SAECULA , id est per omnes temporum successiones ab ipso tamquam a diuina sapientia optime ordinatae . 
AMEN , id est uerum est . 
Geminatio assertionis tam oris quam cordis professionem indicat , sicut et ibi : Amen , amen dico uobis et Sit sermo uester Est est , non non . 
[ LIBER IV ] [ : ] NON AUTEM QUOD EXCIDERIT VERBUM DEI . 
NON ENIM OMNES QUI EX ISRAEL HII SUNT ISRAEL : NON AUTEM QUOD EXCIDERIT . 
Diceret fortasse aliquis : et quomodo promissa diuina Israelitis facta sunt quae pro nequitia sue obtinere populus ille non potest , semper Deo rebellis existens et iam ab ipso penitus reprobatus ? 
Ad hoc Apostolus : NON ita , inquit , promissa eis facta sunt QUOD EXCIDERIT VERBUM ipsum promissionis , id est quod sit cassa promissio et nullatenus impleatur . 
Stare quippe sine manere promissio dicitur quae impletur , excidere autem e contrario . 
Tale superius animaduerte . 
Cum enim quaesitum fuisset quae utilitas circumcisionis ? 
et responsum multum per omnem modum ; primum quidem . 
. . etc . 
subiunctum est : Quid enim ? 
Si quidam illorum non crediderunt , numquid incredulitas illorum fidem Dei euacuabit . 
Ita igitur et hoc loco dicitur quod promissio , ut dictum est , Israelitis facta non est cassata , si in quibusdam qui de genere Israel secundum carnem sunt , numquam sit completa . 
NON ENIM OMNES . 
Soli quippe illi inter filios Israel computandi sunt qui in cultu unius Dei permanentes , fidem sui patris Israel , hoc est Iacob , imitantur . 
[ : ] NEQUE QUIA SEMEN SUNT ABRAHAE , OMNES FILII : SED IN ISAAC VOCABITUR TIBI SEMEN : Sicut mox per simile in Abraham demonstrat , dicens : NEQUE QUIA SEMEN SUNT ABRAHAE , secundum carnem scilicet , OMNES in filiis Abrahae computantur . 
Quod statim testimonio ipso ex Genesi sumpto confirmat , dicente Domino ad Abraham postquam Sara Agar ancillam expelli cum filio iusserat : Omnia quae dixerit tibi Sara , audi uocem eius , quia in Isaac uocabitur tibi semen . 
[ : ] ID EST , NON QUI FILII CARNIS , HII FILII DEI : SED QUI FILII SUNT PROMISSIONIS , AESTIMANTUR IN SEMINE . 
ID EST NON QUI . 
Exponit Apostolus quod praemissum est IN ISAAC VOCABITUR TIBI SEMEN . 
Filios CARNIS dicit qui ex patre Abraham solam carnis originem ducunt , non fidei sumunt exemplum . 
Cum autem dicendum uideretur ' hi filli sunt Abrahae ' , dicit potius Apostolus HI FILII sunt DEI , ostendens uidelicet non aliis dicendos esse filios Abrahae nisi qui filli sunt Dei , hoc est qui fideles sunt . 
Abraham quippe fidem significat ideoque Abrahae filii recte illi soli dicuntur quos sibi Dominus ad fidem adoptat , tam ex Iudaeis quam ex gentibus , sicut et ipse superius meminit Apostolus cum de Abraham loqueretur , dicens : Ut sit pater omnium credentium , non his tantum qui ex circumcisione , sed et his qui sectantur uestigia Iudei quae est in praeputio patris nostri Abrahae . 
SED QUI FILII SUNT PROMISSIONIS . 
Filios promissionis dicit qui ad fidelem Isaac pertinent , eum uidelicet per fidem imitando , quondam scilicet Abraham ex senili et sterili matre per solam promissionem Pei , non per naturam carnis , generauit . 
AESTIMANTUR IN SEMINE , uidelicet Abrahae , hoc est inter filios Abrahae reputandi sunt . 
[ : ] PROMISSIONIS ENIM VERBUM HOC EST : SECUNDUM HOC TEMPUS VENIAM : ET ERIT SARAE FILIUS . 
Quibus autem uerbis promissio facta sit Abrahae de futuro filio Isaac subponit , dicens PROMISSIONIS ENIM etc . 
Haec sunt uerba angeli ad Abraham loquentis : SECUNDUM HOC TEMPUS , hoc est in tali tempore quale modo est , anno scilicet reuoluto , VENIAM ET ERIT , id est per aduentum et operationem meam potius quam per naturam , tunc Sara concipiet . 
Haec autem sententia his uerbis in Genesi est expressa : Reuertens ueniam ad te tempore isto , uita comite , et habebit Sara filium uxor tua . 
Item infra : Visitauit Dominus Saram sicut promiserat et impleuit quae locutus est , concepitque et peperit rlium in senectute qua , tempore quo praedixerat ei Deus . 
Ex quibus quidem uerbis non satis liquet , cum dicitur erit SARAE FILIUS , an de conceptu eius siue de partu sit intelligendum . 
Cum autem dicitur in senectute qua , patenter innuitur quod dixit filium hunc non tam esse carnis quam PROMISSIONIS , id est non naturae sed gratiae . 
[ : ] NON SOLUM AUTEM : SED ET REBECCA EX UNO CONCUBITUM HABENS , ISAAC PATRIS NOSTRI . 
Et licet dictum sit : In Isaac uocabitur tibi semen non tamen in omnibus ex Isaac secundum carnem nascituris , cum ipse statim Esau reprobatus sit et solus lacob a Deo electus . 
Quod nunc prosequitur dicens : NON SOLUM AUTEM ILLA , id est Sara , subaudis habuit de prole a Domino , SED ET REBECCA iam quidem HABENS in utero , antequam scilicet promissionem illam haberet ; habens , inquam , in utero EX UNo CONCUBITU ISAAC PATRIS NOSTRI , non tam per carnem quam per fidem . 
[ : ] CUM ENIM NONDUM NATI FUISPUN , AUT ALIQUID EGISPUN , BONUM AUT MALUM UT SECUNDUM ELECTIONEM PROPOSITUM DEI MANERET , Et uere promissionem haec quoque habuit quia istam de electione minoris filii , quod uidelicet maior seruiret minori . 
Et hoc est : CUM ENIM NONDUM NATI ESPUN , illi uidelicet quos ista habuit ex Isaac , AUT ALIQUID , id est nec aliquod adhuc meritum haberent ex bono uel malo opere suo . 
Posset quippe contingere , ut more leremiae uel Iohannis Baptistae in utero illuminati . 
Deum cognoscerent et iam eum diligendo uel non diligendo aliquid mererentur , ut per hoc scilicet quod nondum aliquid promeruerant MANERET PROPOSITUM DEI SECUNDUM ELECTIONEM ipsius in altero ipsorum , id est in Iacob , non in Esau ; hoc est secundum quod Deus apud se proposuerat et in prouidentia sua ab aeterno disposuerat maneret electio Iacob , id est perseueraret immobilis eius praedestinatio . 
[ : ] NON EX OPERIBUS , SED EX VOCANTE DICTUM EST EI : QUIA MAIOR SERVIET MINORI , NON EX OPERIBUS , id est propter meritum aliquod operum eius qui electus est , SED tantum EX Deo VOCANTE eum , id est ex sola gratia eius qui eum per internam inspirationem postea ad se traxit , DICTUM EST EI , id est Rebeccae : QUIA MAIOR , id est Esau qui primogenitus futurus erat , SERVIET posteriori fratri , id est Iacob . 
Quae quidem seruitus non tam in personis duorum fratrum quam in posteritatibus eorum accipienda est , hoc est in populis qui ex ipsis nascituri promittuntur , Domino ad Rebeccam dicente : Duae gentes in utero tuo sunt et duo populi ex uentre tuo diuidentur , populusque populum superabit et maior seruiet minori . 
Si enim ad personas fratrum respicias , numquam Esau deseruisse uel in aliquo subiectum exstitisse Iacob reperies , immo magis Iacob semper Esau maxime timuisse et ei se plurimum humiliasse . 
De populis autem planum est hoc accipi , cum etiam secundum praeceptum legis interdictum sit Israelitis seruos habere de populo suo , sed de gentibus tantum . 
Unde in Leuitico scriptum est , capitulo LXXXIV : Si paupertate compulsus , uendiderit se tibi frater tuus , non eum opprimes seruitute famulorum sed quasi mercenarius et colonus erit . 
Usque ad annum iubilaeum operabitur apud te , et postea egredietur cum liberis suis et reuertetur ad cognationem et possessionem patrum . 
Mei enim sunt serui . 
Non ueniat conditione seruorum , ne atpuigas eum per potentiam . 
Seruus et ancilla sint uobis de nationious , hos habebitis famulos et haereditario iure transmittetis ad posteros ac possidebitis in aeternum . 
[ : ] SICUT SCRIPTUM EST : IACOB DILEXI , ESAU AUTEM ODIO HABUI . 
Vocante , dico eum SICUT SCRIPTUM EST , in Malachia scilicet propheta , his quidem uerbis : Nonne frater erat Esau Iacob , dicit Dominus , et DILEXI IACOB , ESAU AUTEM ODIO HABUI , hoc est hunc eligendo uocaui , illum autem respui . 
De quali quidem electione superius idem dixit Apostolus : Et quos uocauit hos et iustificauit . 
[ : ] QUID ERGO DICEMUS ? 
NUMQUID INIQUITAS APUD DEUM ? 
ABSIT ! 
QUID ERGO . 
Congruam assumit Apostolus ex proxime dictis obiectionem , quasi in accusationem et iniuriam Dei qui antequam aliquid Esau promereri posset , eum non praedestinando dignum odio suo iudicauit ; et quam alteri fratri dedit gratiam , qui similiter antea nihil meruerat , ei subtraxit , qua ei subtracta constat eum bene agere non posse , atque ita non tam culpa Esau accidere uidetur quod iniquns fuerit quam ipsius Dei , qui ei gratiam , qua bene operari posset , dare noluit . 
Huius autem obiectionis ipsemet Apostolus postmodum solutionem subponit , ubi ait : O homo , tu quis es . 
. . etc . 
Usque illuc uero totum quod interpositum est , de obiectione est . 
Continuatio : Quandoquidem Iacob electionem suam et uocationem non magis quam Esau ex meritis suis , sed ex arbitrio tantum uocantis obtinuit , neque Esau ex meritis antea suis illam amisit ; QUID DICEMUS ? 
id est quid poterimus dicere et ad huiusmodi obiectionem respondere ? 
Quod statim sequitur : NUMQUID INIQUITAS est APUD DEUM , hoc est qua ratione poterimus Deum a culpa defendere atque adstruere quod non sit reus iniquitatis , qui gratiam scilicet suam subtrahendo ei qui nondum meruit , eum reprobum fecit ? 
Sic enim dictum est : Cum nondum nati fuissent aut aliquid boni . 
. . etc . 
ABSIT , inquit statim Apostolus ex sua parte , ut uidelicet ullo modo iniquitas credatur umquam esse in Deo . 
Sed priusquam hoc ostendat quare propter obiecta non sit Deus iniquus dicendus , ipsam adhuc obiectionem more boni argumentatoris corroborat , ut quanto ualidior fuerit obiectio , tanto difficilior aut mirabilior appareat postmodum solutio . 
[ : ] MOYSI ENIM DICIT : MISEREBOR CUIUS MISEREOR : ET MISERICORDIAM PRAESTABO CUIUS MISEREBOR . 
MOYSI ENIM , ac si diceret : bene quaesitum est ad propositam quaestionem , ut uidelicet Deum a culpa defendere ualeamus quia penitus ex ipsis quoque Scripturae testimoniis de talibus culpabilis atque inexcusabilis uidetur Deus , cum habeat in potestate quibuscumque uelit misericordiam impendere qua saluentur ; et sine eius misericordia nemo saluari possit . 
Quod uero hanc habeat potestatem praemittit , dicens : MISEREBOR etc . 
; quod uero nonnisi praeueniente misericordia eius quisquam saluari queat , statim adiungit , dicens : Igitur non uolentis . 
. . etc . 
CUIUS MISEREOR praedestinando , antequam scilicet ullum sit hominis meritum , miserebor postea uocando eum per internam inspirationem ; ET ei denique CUIUS MISEREBOR uocando , MISERICORDIAM PRAESTABO , in ipso scilicet supernae uocationis brauio . 
[ : ] IGITUR NON VOLENTIS , NEQUE CURRENTIS , SED MISERENTIS DEI . 
IGITUR , inquit Apostolus ex persona opponentis , haec , subaudis diuinae collatio misericordiae , NON est hominis quantumcumque eam VOLENTIS , NEQUE CURRENTIS , id est quantumcumque festinantis atque nitentis ad eam obtinendam , SED tantum DEI MISERENTIS , hoc est non est in potestate nostra eam accipere sed in manu eius eam dare , ut per hoc adstruendum uideatur neminem esse in culpa , si ab ea sit alienus misericordia , nisi eum qui eam largiri habuit nec uoluit . 
[ : ] DICIT ENIM SCRIPTURA PHARAONI : QUIA IN HOC IPSUM EXCITAVI TE , UT OSTENDAM IN TE VIRTUTEM MEAM : ET UT ADNUNTIETUR NOMEN MEUM IN UNIVERSA TERRA . 
DICIT ENIM . 
Ostendit a contrariis quia miserentis est Dei quod homines saluantur , quia obdurantis est quod damnantur sicut in pharaone ex ipso Dei testimonio patet . 
Nec dicit tantum ' obdulantis , sed quasi impellentis ad malum , cum ait EXCITAVI . 
Et ut culpam Dei augeret , addit UT OSTENDAM IN TE etc . 
, quasi ideo damnet alios ut se glorificet et gloriam suam in morte aliorum quaerat - - quod iniquissimum uidetur . 
IN HOC IPSUM , hoc est ad affligendum populum uel persequendum siue etiam me non exaudiendum , sicut scriptum est : Indurabo cor pharaonis . 
EXCITAVI TE , id est resistendo tibi feci magis exardescere malitiam tuam contra me , ut , sicut scriptum est , qui iustus est , amplius iustificetur quasi aurum in fornace tribulationis purgatus , et qui in sordibus est , amplius sordescat . 
VIRTUTEM MEAM , id est potentiam , tam in plagis scilicet Aegypti quam in submersione Aegyptiorum . 
UT per hoc ANNUNTIETUR NOMEN MEUM , hoc est dilatetur notitia potentiae meae ubique terrarum . 
Quod dicit ' ut per hoc ' magis effectiuum esse quam causatiuum uidetur , quomodo solet dici de aliquo ' exiuit ut moreretur ' id est exiuit et mortis inde consecutus est effectus . 
Ita et hic dicitur EXCITAVI TE ac per hoc postea ostendi IN TE VIRTUTEM MEAM , id est in his quae egi circa te et tuos . 
[ : ] ERGO CUIUS VULT MISERETUR , ET QUEM VULT INDURAT . 
ERGO CUIUS VULT , hoc est et ita apparet , inquit Apostolus ex persona adhuc opponentis quod cuius uult MISERETUR , ET QUEM VULT INDURAT , hoc est pro uelle eius atque arbitrio potius quam pro meritis suis , homines uel saluantur per e Iusmisericordiam uel damnantur per eius in peccatis suis o Ldurationem , quam uidelicet obdurationem ipse non miserando efficit , ut sic diuino totum arbitrio de saluatione uel damnatione hominum tribuendum esse uideatur . 
[ : ] DICIS ITAQUE MIHI : QUID ADHUC QUERITUR ? 
VOLUNTATI ENIM EIUS QUIS RESISTIT ? 
DICIS ITAQUE MIHI , inquit Apostolus ex propria persona uel quorumlibet fidelium , Deum in omnibus laudantium , hoc est : Tu , aliquis , quicumque sis , rationabiliter dicere uideris et opponere ex supra dictis testimoniis et rationibus , id scilicet quod sequitur : QUID ADHUC QUAERITUR , id est conquaeritur Deus , hoc est unde potest iuste quaerimoniam ullam aduersum nos mouere , de offensis scilicet nostris , quae omnes uidelicet culpa eius sola uel maxime uidentur accidere , cum , ut dictum est , quos uult induret , et ut nunc dicitur VOLUNTATI EIUS nemo queat resistere ? 
ADHUC , id est post tam manifesta testimonia uel rationes in accusationem illius . 
VOLUNTATI EIUS , id est dispositioni , de qua scriptum est : Quaecumque uoluit fecit . 
Alio etiam modo dicitur Deus uelle , non disponendo scilicet , sed consulendo nobis ut faciamus per quae saluemur , iuxta illud : Quotiens uolui congregare etc . 
et Qui uult omnes saluos fieri , id est consulit ut faciant . 
[ : ] O HOMO , TU QUIS ES , QUI RESPONDEAS DEO ? 
NUMQUID DICIT FIGMENTUM EI QUI SE FINXIT : QUID ME FECISTI SIC ? 
O HOMO , TU . 
Hoc loco Apostolus supra positis obiectionibus quae Deum penitus in culpam trahere uidentur , ex sua parte respondet easque sufficienter dissoluit , congrua de figulo inducta similitudine . 
Dicit itaque , quaestione quaestionem dissoluens et satisfaciens : O HOMO , id est carnalis et potius animalis quam spiritualis , QUI hucusque in Deum inuectus es quasi eum de iniquitate arguendo , sicut ibi inceptum est : Numquid iniquitas apud Deum ? 
et postea exemplis uel rationibus exaggeratum est ; TU QUIS ES , inquam , QUI RESPONDEAS DEO , hoc est qui iustificas te ? 
Qui Deum modis supra dictis accusas , ipsi responde ut te ipsum defendas ab inconuenienti , si te ipse scilicet ita interroget , dicens ; NUMQUID DICIT FIGMENTUM , id est iuste potest conqueri de figulo quod tale ipse fecerit figmentum , id est uas de luto fictum , hoc est compositum ? 
' Fingere ' namque hic ' componere ' dicitur . 
[ : ] AN NON HABET POTESTATEM FIGULUS LUTI EX EADEM MASSA FACERE ALIUD QUIDEM VAS IN HONOREM , ALIUD VERO IN CONTUMELIAM ? 
AN NON HABET POTESTATEM , id est non licet figulo sine iniuria aliqua quam uasis suis inferat , ALIUD QUIDEM VAS FACERE IN HONOREM , id est ad aliquod honorabile officium , ALIUD IN CONTUMELIAM , id est ad aliquod uile et abiectum ministerium ? 
Et hoc etiam EX EADEM MASSA terrae , hoc est si nulla sit huius contumeliae causa ex qualitate materiae , quae est eadem . 
FIGULUS LUTI , id est formator humidae et mollis terrae , non creator ipsius materiae . 
Ex quo quidem apparet minus eum iuris habere in opere suo quam Deus habeat in suo , qui non solum formator , uerum etiam materiae creator est . 
Quidquid ad proposita homo iste respondeat , quasi cornuto unlneratur syllogismo . 
Si enim respondeat quia non habet figulus hanc potestatem , penitus officium damnat figulorum , et utilitatem publicam et commune commodum atque usum necessarium impudenter accusat . 
Sin autem quod manifestum est eligat , ut uidelicet sine iniuria aliqua quam uasis contumeliae inferat , ea faciat talia , liquet similiter , immo multo magis , Deo licere quocumque modo uoluerit creaturam suam tractare atque disponere , qui obnoxius nullo tenetur debito antequam quidquam illa promereatur . 
Alioquin uniuersa animalia ad laborem creata recte aduersus eum murmurare et conqueri possent , quare ipsa scilicet ad laborem tantum et ad seruitium hominum condiderit , cum huiusmodi af Rictionemquae usque ad mortem perseuerat , ipsa nequaquam meruerint ? 
Quod si ad glorificationem sui uel ad aliquam utilitatem hominum haec ad laborem creata esse recte conceditur , eadem profecto ratione concedendum est quibusdam merito Deum gratiam suam subtraxisse nec eos ab iniquitate liberasse , cum nulla sit iniquitas qua Deus optime non utatur et nihil accidere sine causa permittat , ipso etiam saecularis sapientiae indicio . 
Unde et Plato in Timaeo suo : Nihil fit , inquit , cuius ortum non legitima causa et ratio praecedat . 
Quis enim fidelium nesciat quam optime usus sit summa illa impietate Iudae , cuius exsecrabili proditione totius humani generis redemptionem est operatus ? 
Multo profecto utilius est operatus in nequitia Iudae quam in iustitia Petri , et huius opere malo quam illius bono longe melius usus est ; non , inquam , quantum ad Iudam pertinet , sed ad communem omnium utilitatem quae familiari semper est praeponenda . 
Praedicatione quidem Petri et exemplo uitae , aliqui conuersi sunt et saluati , sed illa Iudae traditio in salutem omnium conuersa est , quae a Patre quoque et Filio pariter facta est sed intentione diuersa . 
Ita et quantaecumque fiant malitiae , diuina dispositione optime ordinantur , et in omnibus quae facit uel facere permittit , causas ipse nouit , licet occultas nobis et inuestigabiles , quare sic scilicet eum facere uel permittere conueniat . 
Alioquin quaedam irrationabiliter faceret uel permitteret . 
Recte autem quaerendum arbitror , etsi iniuriae Deum argui non possit quod aliquibus gratiam suam dare nolit , quomodo tamen iniquis hominibus , quibus ipse gratiam dare noluit ut saluarentur , imputandum sit quod damnantur , ut uidelicet sua culpa damnari dicantur ? 
Aut si nulla eorum culpa est , quo merito suo ipsi damnari dicuntur a Deo qui unicuique reddit secundum opera eius ? 
Sed quae rursus culpa est hominis si non saluetur , cui Deus gratiam per quam saluaretur numquam dare uoluit nec ipse sine illa potuit ? 
Sed fortasse quis dicat quod culpa eius sit quod Deus ei gratiam illam dare uoluerit quam illi aequaliter obtulit sicut et iustis , sed oblatam ipse accipere noluit . 
- - Ad quod respondeo quia nec ipsum accipere sine gratia Dei potest esse . 
Quam quidem gratiam accipiendi oblatum donum , cum Deus illi eam dare noluit nec ipse sine hac gratia queat illud accipere , falso id culpae eius adscribitur quod oblatam gratiam non accepit . 
Veluti si medicus ad infirmum ueniens , potionem offerret qua curari ille possit , sed nequaquam infirmus ad suscipiendum medicamentum erigere se ualeret , nisi ipse quoque medicus eum subleuaret quae est culpa infirmi si curationem oblatam non suscipit i aut quae commendatio medici in offerendo si efficaci am medic aminis auferat non subleuando ? 
Dicimus itaque non esse necessarium in singulis bonis operibus nouam nobis gratiam a Deo impertiri , ut nequaquam scilicet bona operari uel uelle possimus sine nono diuinae gratiae praeeunte dono ; sed saepe , Deo aequale gratiae suae donum aliquibus distribuente , non eos tamen aequaliter operari contingit , immo saepe eum minus operari qui plus gratiae ad operandum susceperit . 
Ut enim de amore uel desiderio temporalium rerum euenit , ita de ueris et aeternis bonis accidit . 
Venit praepotens aliquis et opes suas aliquibus egenis pariter exponit in mercede atque offert , si quod eis praecipit impleuerint . 
Alius itaque ex eis , desiderio ostensae et promissae sibi mercedis accensus , laborem operis arripit ac perficit . 
Alius autem , cum piger sit ac magni laboris impatiens , tanto minus desiderio illo accenditur quanto amplius laboris magnitudine deterretur , ac saepe id euenit ut qui fortior est corpore ignauior sit mente , et qui pauperior est pigrior existat . 
Quid est igitur quod , cum aequaliter ostensae sunt et oblatae pro mercede utriusque diuitiae , alius desi derio earum accensus laborem tolerat ut ditetur , alius laborare negligit et diutinam magis eligit paupertatem quam ad horam sustinere laborem ? 
Quid est hoc , quaeso , nisi huius probitas et illius ignauia ? 
Quid amplius uni quam alteri dines ille fecit qui utrisque pariter parem mercedem exhibuit et promisit ? 
- - In isto , inquies , tantum desiderium accendit ut laboris eum patientem efficeret et consummatorem . 
- - Sed hoc , inquam , ex actione illa diuitis consecutus , non aliquid de ipsa actione est , hoc est non eius aliqua pars est . 
Quid ergo impedimentum in altero habuit , quod similiter eum non promouit ? 
Nullum profecto ostendere poteris , nisi eius ignauiam qui laborem renuit . 
Sic et Deo nobis quotidie regnum caelorum offerente , alius regni ipsius desiderio accensus in bonis perseuerat operibus , alius in sua torpescit ignauia . 
Aeque tamen Deus utrisque offert illud et quod suum est efficit , tantumque erga utrumque operatur , regni ipsius beatitudinem exponendo ac promittendo , quod ad desiderium uniuscuiusque accendendum sufficiat absque noua alia gratia apposita . 
Quo enim maior esse merces cognoscitur , magis unumquemque naturaliter suo allicit desiderio , praesertim cum ad ipsum obtinendum sola sufficiat uoluntas , multoque minori impensa uel sudore seu discrimine ab omnibus perueniri possit quam ad acquisitionem terrenorum regnorum . 
Ad desiderium itaque nostrum in Deo accendendum et ad regnum caeleste concupiscendum , quam praeire gratiam necesse est , nisi ut beatitudo illa ad quam nos inuitat et uia qua peruenire possimus exponatur atque credatur ? 
Hanc autem gratiam tam reprobis ipse quam electis pariter impertit , utrosque scilicet ad hoc aequaliter instruendo , ut ex eadem fidei gratia quam perceperunt , alius ad bona opera incitetur , alius per torporis sui negligentiam inexcusabilis reddatur . 
Haec itaque fides quae in isto per dilectionem operatur , in illo inens et segms atque otiosa uacat , gratia Dei est quae unumquemque electum praeuenit , ut bene uelle incipiat , ac rursus bonae uoluntatis exordium subsequitur , ut uoluntas ipsa perseueret . 
Nec necesse est ut per singula quae quotidie noua succedunt opera , aliam Deus gratiam praeter ipsam fidem apponat , qua uidelicet credimus per haec quae facimus tantum nos praemium adepturos . 
Nam et negotiatores saeculi , cum tot et tantos sustineant labores , una spe mercedis terrenae quam ab initio conceperunt , omnia tollerant , et cum diuersa operentur , non diuersa spe ad illa promouentur sed una et eadem trahuntur . 
[ : ] QUOD SI VOLENS DEUS OSTENDERE IRAM , ET NOTAM FACERE POTENTIAM SUAM , SUSTINUIT IN MULTA PATIENTIA VASA IRAE , APTATA IN INTERITUM , QUOD SI VOLENS . 
Ostendit Apostolus congrua similitudine inducta de figulo Deum nequaquam iniuriae argui posse , si aliquibus gratiam nolit dare per quam saluentur , sicuti pharaoni uel Esau de quibus obiectio processit . 
Nunc uero ad ipsam etiam Dei commendationem conuertit hoc ipsum quod de eis actum est , ostendendo scilicet Deum multa patientia sua malitiam pharaonis sustinuisse , ut resipisceret ; et cum illum incorrigibilem omnino monstrasset , malitiae eius uindicta ad communem aliorum utilitatem optime usum fuisse , ut uidelicet populus ille liberatus hoc uidens , sine uniuersus mundus hoc audiens , timore saltem poenarum a malo coerceantur et ad bonum incitentur . 
Continuatio : Sicut ostensum est , non est arguendus iniuriae Deus , si quibuscumque uelit gratiam suam non conferat qua saluentur . 
Neque tu , homo , qui Deum primitus arguebas , habes quid ei respondeas , de praesenti similitudirle pulsatus , sed multo magis unde eum laudes , cum in his etiam in quibus maxime tibi crudelis uidetur , eius sit misericordia praedicanda . 
Et hoc est QUOD SI , scilicet quid respondeas uel dicere poteris , cum ipse in hoc quod de pharaone fecit , VOLENS ad alios impios deterrendos OSTENDERE IRAM SUAM , id est uindictam quam exercet in impiis et potentiam suam in miraculis quae fecit , tam in plagis Aegypti quam in submersione Aegyptiorum . 
SUSTINUIT IN MULTA PATIENTIA , id est per multam suam patientiam , VASA IRAE , id est diu tolerauit iniquos illos , cum ipsi ab eo penitus deleri mererentur . 
Vasa irae dicit eos qui omnibus uitiis pleni sunt , quibus statim irascendum est . 
Et hoc est quod subdit determinans APTA IN INTERITUM , id est digna penitus deleri . 
Sustinuit , inquam , nec sine causa , sed propter hoc ut secundum hoc quod abundat oppressionis malitia , abundaret et in oppressis diuinae miserationis potentia qua suos eruat ad glorificationem sui . 
[ : ] UT OSTENDERET DIVITIAS GLORIAE SUAE IN VASA MISERICORDIAE , QUAE PRAEPARAVIT IN GLORIAM . 
DIVITIAS GLORIAE , id est excellentiam potentiae suae qua glorificetur IN VASA MISERICORDIAE , id est erga electos suos quos misericorditer conseruat , ne aduersitatibus frangantur . 
uasa irae et uasa misericordiae dicit secundum propositam de uasis figuli similitudinem , QUAE , scilicet VASA MISERICORDIAE , PRAEPARAVIT IN GLORIAM , id est praedestinauit ad aeternae uitae beatitudinem uel in gloriam suam , ut et ipsi eum , laudando de misericordia percepta , glorificent . 
[ : ] QUOS ET VOCAVIT NOS NON SOLUM EX IUDAEIS , SED ETIAM EX GENTIBUS , QUOS ET VOCAVIT . 
Iuxta rei significationem , non praemissi nominis proprietatem , relatiuum nomen subponit dicens quos , masculino genere , non ' quae ' neutro , cum tamen praemissum nomen quod est uasa , ad quod relatio fit , neutri sit generis . 
Talis est et apud Vergilium mutatio generis secundum sign , ficationem , cum dicitur : Praeneste sub ipsa . 
Quos , scilicet electos , et ipse VOCAVIT , hoc est interna inspiratione ad se traxit , non per se ad eum uenerunt , maxime et in istis quae omnibus exhibuit de pharaone miraculis , sicut supra dictum est : Ut annuntietur nomen meum in uniuersa terra . 
NON SOLUM EX IUDAEIS , inquam uocauit eos , SED ETIAM EX GENTIBUS , Cum uidelicet audissent gentiles quantam manum in pharaonem exercuisset , sicut et Rahab receptis exploratoribus confitetur . 
[ : ] SICUT IN OSEE DICIT : VOCABO NON PLEBEM MEAM , PLEBEM MEAM : ET NON DILECTAM DILECTAM : ET NON MISERICORDIAM CONSECUTAM , MISERICORDIAM CONSECUTAM . 
SICUT IN OSEE , id est per Osee prophetam , DICIT , ipse scilicet Dominus . 
De uocatione gentium primo testimonium inducit , postea de Iudaeorum ibi : Isaias autem . 
. . etc . 
VOCABO , id est gentiles , qui prius mihi subiecti nullatenus erant , timore terribilium mihi subiugabo quia initium sapientiae timor Domini , sed consummatio caritas , cum de seruis fiunt amici , sicut et mox adiungit dicens : ET NON DILECTAM DILECTAM , hoc est postmodum eos de seruis in amicos transferam , sicut scriptum est : Iam non dicam uos seruos etc . 
VOCABO , id est ueraciter uocari faciam . 
ET NON MISERICORDIAM CONSECUTAM , MISERICORDIAM CONSECUTAM . 
Multo plus est filium fieri quam misericordiam consequi , lllud quippe inchoationis est , hoc perfectionis . 
Misericordiam consequimur , cum nos , Deo uocante et nisi conuertamur comminante , ad ipsum conuertamur ne ab ipso puniamur . 
Filii uero efficimur , cum iam perfecta caritas foras mittit hunc timorem . 
[ : ] ET ERIT : IN LOCO , UBI DICTUM EST EIS : NON PLEBS MEA VOS : IBI VOCABUNTUR FILII DEI Duobus itaque praemissis , duo haec singillatim referuntur quasi confirmatio et expositio praemissorum . 
IN roco , id est in terra gentilium , UBI NON PLEBS MEA primitus erat , hoc est nec etiam per timorem mihi subiecti , FILII , hoc est filiali reuerentia seruientes . 
DEI VIVI dicit ad differentiam deorum quos sibi antea gentilitas , uario delusa errore , uel ex insensatis rebus uel ex mortuis hominibus constituerat . 
[ : ] ESAIAS AUTEM CLAMAT PRO ISRAEL : SI FUERIT NUMERUS FILIORUM ISRAEL TAMQUAM HARENA MARIS , RELIQUIAE SALVAE FIENT . 
ISAIAS AUTEM . 
Supradictam uocationem gentium Osee prophetauit ; sed ita Isaias aperte de futura conuersione Iudaeorum : SI FUERIT , id est quamuis innumerabiles fuerint Iudaei in sua sterilitate , id est in infidelitate perseuerantes , SICUT ARENA MARIS quae innumerabilis est et sterilis , tamen RELIQUIAE eorum saluabuntur , quos uidelicet sibi Dominus reliquerit , alios a gratia sua repellens atque abiiciens a se . 
Vel ' reliquias ' dicit populi simplices et idiotas qui abiecti sunt inter eos , sicut apostoli fuerunt et multi de turba Christo adhaerentes , sicut et ipsi profitentur impii dicentes : Numquid aliqui ex principibus credidit in eum ? 
sed turba haec quae non nouit legem , maledicti sunt . 
[ : ] VERBUM ENIM CONSUMMANS , ET BREVIANS IN AEQUITATE : QUIA VERBUM BREVIATUM FACIET DOMINUS SUPER TERRAM : Quasi uero aliquis quaereret cuius praedestinatione ista uocatio fiat utriusque populi , respondet : praedicatione propria ipsius Domini incarnati . 
Et hoc est QUIA FACIET DOMINUS per semetipsum VERSUM BREVIATUM SUPER TERRAM , hoc est praedicationem compendiosam , secundum quod dicitur : Sapiens paucis innotescit uerbis . 
SUPER TERRAM , id est quae superest omnem terrenae et humanae sapientiae doctrinam , sicut et magnus ille Domini Iohannes profitetur dicens : Qui de terra est , de terra loquitur . 
Qui de caelo uenit , super omnes est . 
Quomodo autem superemineat haec doctrina caeteris omnibus praemittit , dicens quia VERBUM CONSUMMANS ET ABBREVIANS IN AEQUITATE , uidelicet faciet . 
Consummare est ' perficere ' quando uidelicet id quod inchoatum est ad perfectionem ducitur . 
Euangelica itaque praedicatio , quam per semetipsum Dominus attulit , aedificationem necessariam in ueteri lege inchoatam consummauit , id est perfecit , addendo scilicet quae ad plenitudinem iustitiae deerant , sicut ipsemet crofitetur dicens : Nisi abundauerit iustitia uestra . 
. . etc . 
CONSUMMANS IN AEQUITATE , id est supplens quod de aequitate minus fuerat , hoc est quod de perfectione iustititiae atque uirtutum defuerat ; et praetermissis innumeris obseruantiis carnalibus , abbreuians , in duobus scilicet praeceptis caritatis , ipsam aequitatem , ubi uidelicet diuiti illi qui de salute animae suae consulerat eum respondit : Hoc fac et uiues . 
In his enim duobus mandatis tota lex pendet et prophetae . 
Possumus etiam dicere quantum ad multitudinem uerborum in Nouo Testamento , quod Vetus praecepit abbreuiatum quia pauca sunt quae in monte Dominus , cum Nouum traderet Testamentum , apostolic dixerit , ad comparationem eorum quae per Moysen praecepit , et parua sunt quatuor euangeliorum uolumina ad comparationem quinque librorum Moysi . 
Magna itaque est haec Euangelii commendatio , ut et in sententia sit perfectius et in uerbis breuius . 
[ : ] ET SICUT PRAEDIXIT ISAIAS : NISI DOMINUS SABAOTH RELIQUISSET NOBIS SEMEN , SICUT SODOMA FACTI ESSEMUS , ET SICUT GOMORRA SIMILES FUISSEMUS . 
ET SICUT PRAEDIXIT idem ISAIAS : NISI DOMINUS SABAOTH , id est exercituum , qui aduersum regnum diaboli suos quotidie dirigit bellatores , sicut scriptum est : Ut castrorum acies ordinata , - - RELIQUISSET NOBIS SEMEN , id est cum pro culpa sua nostrum populum , id est Iudaicum , excaecaret et a gratia sua remoueret et quasi ab arce sua corruptam annonam proiiceret , retinuissetque sibi aliquos tamquam semen , sicut apostolos et caeteros ecclesiae primitiuae fideles ; SICUT SODOMA FUISSEMUS ET SICUT GOMORRHA , ubi pariter cum prole sua parentes sunt extincti , ut nec SEMEN RELINQUERENT . 
In semine conseruatur utilitas prioris annonae et antique reuiuiscunt et renouantur , et ex paucis multa procreantur . 
Sic in apostolis et caeteris primitiuae ecclesiae membris , praecedentium patrum utilitas est recompensata et reuixit religio , magnaque inde diuinae messis per uniuersum mundum pullulauit ubertas . 
[ : ] QUID ERGO DICEMUS ? 
QUOD GENTES QUAE NON SECTABANTUR IUSTITIAM , APPREHENDERUNT IUSTITIAM : IUSTITIAM AUTEM , QUAE EX FIDE EST . 
QUID ERGO . 
Quandoquidem non dilectam fecit dilectam et nunc e conuerso uidemus dilectam factam non dilectam , hoc est electo populo gentili totum fere Israel esse reprobatum , qua cause id accidisse dicemus , de reprobatione uidelicet populi sui ? 
Et hoc est Quid DICEMUS ? 
super hoc scilicet quod gentiles qui primitus non nouerant IUSTITIAM , id est fidem quae ad iustitiam perducit , nunc APPREHENDERUNT IUSTITIAM , illam scilicet ueram animi IUSTITIAM QUAE EX FIDE EST , non quae in exterioribus consistat operibus . 
[ : ] ISRAEL VERO SECTANS LEGEM IUSTITIAE , IN LEGEM IUSTITIAE NON PERVENIT . 
ISRAEL VERO , id est populus Iudaeorum , SECTANDO LEGEM IUSTITIAE , hoc est exercendo austeritatem corporalis uindictae , NON PERVENIT IN LEGEM IUSTITIAE , hoc est non recepit perfectam Euangelii doctrinam quae sola iustificat . 
[ : ] QUARE ? 
QUIA NON EX FIDE , SED QUASI EX OPERIBUS : OFFENDERUNT IN LAPIDEM OFFENSIONIS , QUARE hoc , inquam ? 
QUIA NON apprehendit , subaudis iustitiam quae EX FIDE est , SED QUASI iustitiam , non reuera iustitiam quae est Ex OPERIBUS , hoc est legis litteram occidentem sequens in exterioribus et carnalibus obseruantiis , spiritali et mystica intelligentia quae fidem Christi aedificat , non est iustificatus et uiuificatus sicut scriptum est : Iustus ex fide uiuit . 
Et hoc quidem ideo quia OFFENDERUNT IN LAPIDEM OFFENSIONIS , hoc est per Christum scandalizati sunt , quem propter humanae naturae infirmitatem Deum minime crediderunt . 
Solent pedes impingere atque offendi in paruis lapidibus qui prae paruitate sua uix animaduerti possent . 
Sic et Christus pro paruitate suae humilitatis quam mundo exhibuit , a Iudaeis contemptus , lapis eis offensionis factus est , ut in eum Iudaei non credentes ad ea quae diceret indignarentur . 
[ : ] SICUT SCRIPTUM EST : ECCE PONO IN SION LAPIDEM OFFENSIONIS , ET PETRAM SCANDALI : ET OMNIS QUI CREDIT IN EUM , NON CONFUNDETUR . 
SICUT SCRIPTUM EST , in ipso uidelicet Isaia : ECCE PONO . 
Verba Patris sunt et promissio de Filio suo mittendo . 
Ecce pono , id est iam apud me , ponendum delibero in ecclesia humile fundamentum , sed forte , id est Verbum incarnatum . 
Quia enim lapis est , forte , quia offensionis , humile et ab offendentibus in eum conculcandum . 
OMNIS , siue Iudaeus siue gentilis ; IN EUM , non ei tamen uel eum ; NON CONFUNDETUR , id est non erubescet , frustratus sua spe . 
Idem dicit LAPIDEM OFFENSIONIS et PETRAM SCANDALI . 
Et hoc in prophetis frequenter euenit , ut in eadem sententia uarientur uerba . 
SION , id est specula , dicitur ecclesia quae in altum se per desiderium attollens , omnem suam sollicite quam hic habet actionem circumspicit , ne supernum eius impediat desiderium . 
[ : ] FRATRES , VOLUNTAS QUIDEM CORDIS MEI , ET OBSECRATIO AD DEUM , FIT PRO ILLIS IN SALUTEM . 
FRATRES . 
Ne uideretur Apostolus , qui a Iudaeis recesserat , ex aliquo odio magis quam ex studio corrigendi eos uituperasse , ostendit in effectu quantum caritatis affectum in eos et compassionem habeat , dicens se intente pro salute eorum Deum exorare , - - cum enim dicit : VOLUNTAS CORDIS ET OBSECRATIO , ex deuotione cordis orationem procedere demonstrat et magis eam in deuotione quam in uerbis consistere - - ac si dicat : licet sic eos uituperem , tamen , o uos fratres , orare PRO ILLIS ut saluentur non desisto . 
Unde et ecclesia singulis annis specialem pro Iudaeis orationem habet : ' Ut Deus auferat uelamen a cordibus eorum et agnita ueritate , quae Christus est , ad ipsum conuertantur ' . 
FRATRES eos , quibus scribit , Apostolus dicit secundum quod Veritas ait : Unus est enim Pater uester qui in caelis est ut eius correctionem quasi a fratre et compare , non superiore , libentius susciperent . 
Unde et haec in ecclesia inoleuit consuetudo , ut in exordiis lectionum quae de epistolis apostolicis sumuntur , ' Fratres ' praenuntietur . 
[ : ] TESTIMONIUM ENIM PERHIBEO ILLIS QUOD AEMULATIONEM DEI HABENT , SED NON SECUNDUM SCIENTIAM . 
Quare autem pro Iudaeis orandum uel eorum errori maxime sit compatiendum subponit dicens TESTIMONIUM ENIM , ex me ipso qui olim similiter faciebam . 
AEMULATIONEM , NON SECUNDUM SCIENTIAM , hoc est zelum in Deum , non rationabilem nec bonum , quia erroneum , putantes scilicet quod non est iuxta illud Veritatis : Sed uenit hora ut omnis qui interficit uos , arbitretur obsequium se praestare Deo . 
Et haec facient quia non nouerunt Patrem neque me . 
Zelus , siue bonus siue malus , dicitur feruor quilibet atque commotio accensi animi ad aliquid gerendum . 
[ : ] IGNORANTES ENIM DEI IUSTITIAM , ET SUAM QUAERENTES STATUERE , IUSTITIAE DEI NON SUNT SUBIECTI . 
Quomodo autem non secundum scientiam statim adiungit , dicens IGNORANTES ENIM IUSTITIAM quam Deus approbat , quae est uidelicet ex fide Christi , ET SUAM , id est quam ipsi pro iustitia reputant et approbant , in obseruantiis scilicet carnalibus , uolentes STATUERE , hoc est immobilem conseruari . 
IUSTITIAE DEI , hoc est illis Dei praeceptis quae obedientes iustificant , NON SUNT SUBIECTI , id est obedientes ; quale est illud : Creditis in Deum , et in me credite . 
[ : ] FINIS ENIM LEGIS , CHRISTUS , AD IUSTITIAM OMNI CREDENTI . 
FINIS ENIM . 
Vere ignorantes Dei iustitiam , quia fidem Christi non habent qua unusquisque fidelis iustificatur . 
Quod uere ex fide Christi quisque iustificetur et non ex sua iustitia , legalium scilicet operum , sic dicit quia OMNI CREDENTI , id est unicuique fideli , CHRISTUS , id est fides Christi , AD IUSTITIAM , hoc est ad hoc ut per eam iustificetur est finis LEGIS , id est legalium operum , quia quamdiu in illis operibus spem salutis constituunt , Christus eis non proderit . 
Unde et ad Galatas dicit : Si circumcidamini , Christus uobis nihil proderit et per semetipsum Christus ait : Usque ad Iohannem lex et prophetae . 
[ : ] MOSES ENIM SCRIPSIT , QUONIAM IUSTITIAM , QUAE EX LEGE EST , QUI FECERIT HOMO , VIVET IN EA . 
MOYSES ENIM . 
Ostendit ipsius legislatoris Moysi testimoniis ex iustitia legis impleta , in operibus scilicet illis carnalibus , neminem assequi uitam aeternam nec fuisse promissam , sed potius ex fide Christi . 
IUSTITIAM QUAE EX LEGE EST , QUI FECERIT HOMO , hoc est legalia opera impleuerit , VIVET super terram , scilicet IN EA , hoc est propter ipsius legis obseruantiam uitae huius bonis fruetur , non aeternae . 
[ : ] QUAE AUTEM EX FIDE EST IUSTITIA , SIC DICIT : NE DIXERIS IN CORDE TUO : QUIS ASCENDIT IN CAELUM ? 
ID EST , CHRISTUM DEDUCERE : QUAE AUTEM EX FIDE EST IUSTITIA . 
Quoniam fides de non apparendbus est , uitam illam aeternam quae in Christo abscondita est potius promittit quam praesentem , et inuisibilia potius quam uisibilia bona . 
Et hoc est illa iustitia quae ex fide scilicet Christi est , hoc est ipsa fides in Christum habita nos iustificans . 
Sic loquitur ibidem , scilicet in Deuteronomio per ipsum Moysen , qui per eam uere iustus erat , nos corroborans ut in nullis deficiamus uel desperemus aduersis . 
Hoc est ipse Moyses ex illa iustitia quam iam habebat sic DICIT : NE DIXERIS IN CORDE TUO , hoc est nec etiam cogites , tu homo quicumque es uel tu popule Israel : QUIS ASCENDET IN CAELUM ? 
hoc est ne desperes de uita illa caelesti in qua fides Christi consistit et cuius nos promissione maxime sibi Christus allicit , quasi ad uitam illam conscendere humane minime possit natura ; quia hoc esset , inquit Apostolus ex parte sua CHRISTUM etiam ipsum ab illa uita DEDUCERE , hoc est credere nec ipsum illuc ascendisse in humana euam assumpsit natura . 
[ : ] AUT QUIS DESCENDIT IN ABYSSUM ? 
HOC EST , CHRISTUM EX MORTUIS REVOCARE . 
aut QUIS DESCENDET IN ABYSSUM , hoc est usque ad ipsum etiam infernum , ut quos uidelicet inde liberauerit ad caelestia se cum perducat ? 
quia hoc esset CHRISTUM A MORTUIS REVOCARE , hoc est credendo reducere Christum siue retrahere ab illo descensu quo fideles suos mortuos ab inferno liberauit et se cum ad caelestia transtulit . 
[ : ] SED QUID DICIT SCRIPTURA ? 
PROPE EST VERBUM IN ORE TUO , ET IN CORDE TUO : HOC EST VERBUM FIDEI , QUOD PRAEDICAMUS . 
SED QUID DICIT SCRIPTURA ? 
inquit Apostolus , hoc est attende quod ibidem subiunctum est ab ipso Moyse , hoc uidelicet PROPE EST VERBUM , etc . 
, hoc est facile est te in Christo hoc profiteri completum uel credere , de ascensu scilicet hominis ad caelestia et descensu hominis ad inferna ; ideo facile quia rationi non est aduersum sed maxime congruum dininae clementiae . 
HOC EST , inquit Apostolus , VERBUM FIDEI , hoc est uerbum de eo quod fides habet et de eo quod creditum fideles facit ; quod uerbum scilicet nos apostoli praedicare missi sumus . 
Et merito , quia in huius uerbi confessione et fide salus nostra consistit . 
[ : ] QUIA SI CONFITEARIS IN ORE TUO DOMINUM IESUM , ET IN CORDE TUO CREDIDERIS QUOD DEUS ILLUM EXCITAVIT EX MORTUIS , SALVUS ERIS . 
Et hoc est QUIA SI tu , quicumque sis etc . 
ORE SUO , confitetur qui quod enuntiat intelligit ; CORDE SUO credit qui cor et uoluntatem suam applicat his quae credit , ut ipsa uidelicet fides eum ad opera trahat , ueluti cum quis credendo Christum A MORTUIS resurrexisse in uitam aeternam , satagit prout potest ut uestigia eius sequendo ad eiusdem uitae beatitudinem perueniat . 
Notandum uero frequenter euenire quod , cum de Veteri Testamento aliqua in Nouo testimonia inducuntur , facile est inducta testimonia applicari ad id confirmandum ad quod inducta sunt , si per se ipsa considerentur . 
Si uero loci illius , unde sumpta sunt , circumstantial simul attendamus et quomodo superiora Scripturae uel inferiora ei quod inde sumptum est cohaerere queant , plurimum nostra angustatur intelligentia . 
Quod in hoc quoque ipso quod nunc expositum est contingit testimonio . 
Quod ut diligentius intueamur , ipsius Scripturae uerba latius replicemus . 
Scriptum est itaque in Deuteronomio , capitulo LVII , cum post legem datam Mouses ad obseruantiam legis populum exhortaretur his uerbis : Mandatum hoc quod ego praecipio tibi hodie , non supra te est neque procul positum nec in caelo situm , ut possis dicere : Quis nostrum ad caelum ualet conscendere ut deferat illud ad nos , ut audiamus atque opere impleamus ? 
neque bans mare positum , ut causeris et dicas : Quis ex nobis poterit transiretare mare et illud ad nos usque deferre , ut possimus audire et facere quod praeceptum est ? 
Item , capitulo LVIII : Sed iuxta est sermo ualde in ore tuo et in corde tuo , ut facias ilium . 
Ecce ex his uerbis , si ea iuxta litteram sequamur , hoc solum Iudaeos admonere uidetur , ut non conquerantur de difficili intelligentia legis quasi per aenigma aliquid obscure sit dictum ; sed omnia ita aperte praecipi ut per se queant intelligi , nec aliquam habere excusationem Si praeceptis differat quis obedire quia ea non ualeat intelligere . 
Sed quondam Apostolum , legis peritissimum , maxime nos sequi conuenit , oportet nos iuxta eius sensum ad fidem Christi quae dicta sunt accommodare . 
Sciens itaque Moyses legem ipsam quam dederat mysticis et obscuris sensibus esse plenam , qui nonnisi per aduentum Christi et ascensionem eius aperiendi essent - - sicut scriptum est : Et incipiens a Moyse et omnibus prophetis , interpretabatur eis scripturas et sicut ipse dicit : Nisi ego abiero . 
. . etc . 
et iterum : Paraclitus autem . 
. . etc . 
- - admonet populum ne desperet de spirituali illa legis intelligentia tamquam numquam aperienda , quasi non esset mundus habiturus qui de caelo ueniret , ut sensum Dei quem in lege habuerat aperiret ; quia reuera Filius Dei de caelo uenturus erat et iterum ascensurus , ut hanc mundo intelligentiam ministraret tam per se ipsum quam per Spiritum Sanctum , post ascensionem ad hoc ipsum mittendum . 
Notandum Uero hoc quod adiunxit Apostolus : aut QUIS DESCENDET IN ABYSSUM , nequaquam in suprapositis Moysi uerbis contineri sed pro hoc ibi esse dictum : Neque trans mare positum . 
. . etc . 
Haec itaque uerba uel ipse Apostolus sensum prosecutus adiunxit , uel forte , iuxta aliam qua nunc utimur translationem , ea tantum collegit quae congruere propositae uidit . 
Potest quippe quod dicitur Non est bans mare positum ita intelligi ut non mt in abysso , hoc est in inferno locatum , ut uidelicet propter ipsum illuc oporteat aliquem descendere et mare huius saeculi ut ad illud profundum inferni perueniat penetrare , ut tale sit ' ultra mare ' ad si dicatur ' deorsum ' . 
[ : ] CORDE ENIM CREDITUR AD IUSTITIAM , ORE AUTEM CONFESSIO FIT IN SALUTEM . 
CORDE ENIM . 
dixi CONFITEARIS et CREDIDERIS quia utrumque necessarium est quia corde CREDITUR AD hoc ut iustificetur ipse qui credit quia ; sine fide impossibile est placere Deo ; , et postea CONFESSIO FIT de hoc ipso quod credit , ut ecclesiae fidelis aggregetur et sacrarnenta eius participet . 
[ : ] DICIT ENIM SCRIPTURA : OMNIS QUI CREDIT IN ILLUM , NON CONFUNDETUR . 
[ : ] NON ENIM EST DISTINCTIO IUDAEI ET GRAECI : NAM IDEM DOMINUS OMNIUM , DIVES IN OMNES QUI INVOCANT ILLUM . 
DICIT ENIM , ut superius in Isaia comprehensum est . 
NON ENIM . 
Dixi OMNIS , siue scilicet Iudaeus siue gentilis et merito quia ad hanc obtinendam salutem nihil refens diuersitas populorum , dummodo una sit fides qua IN EUM credamus potius quam ei uel eum , ut supra meminimus . 
DIVES IN OMNES , id est sufficiens omnes ueris ditare diuitiis , QUI INVOCANT ILLUM , non qui uocant . 
Vocatio quippe exteriorum sonus est uerborum , de qua dicitur : Non omnis qui dicit mihi Domine . 
Domine , intrabit in regnum caelorum . 
Inuocatio uero est interior clamor , id est deuotio animi ad Deum suspirantis , de qua Moysi dicitur : Quid clamas ad me ? 
[ : ] OMNIS ENIM QUICUMQUE INVOCAVERIT NOMEN DOMINI , SALVUS ERIT . 
OMNIS ENIM , ab auctoritate Isaiae . 
NOMEN DOMINI , id est notitiam eius et manifestationem denotione postulat ; de qua dicitur : Et manifestabo ei meipsum et psalmista : Satiabor , inquit , cum apparuerit gloria tua . 
[ : ] QUOMODO ERGO INVOCABUNT IN QUEM NON CREDIDERUNT ? 
aut QUOMODO CREDENT EI , QUEM NON AUDIERUNT ? 
QUOMODO AUTEM AUDIENT SINE PRAEDICANTE ? 
QUOMODO ERGO . 
Suum et aliorum apostolorum officium commendat , ostendendo scilicet quam Sit necessaria eorum praedicatio ut credant homines et saluentur . 
Continuatio : Quandoquidem qui INVOCAVERIT saluabitur , ergo inuocandus est hominibus ut Saluentur . 
Sed IN QUEM NON CREDIDERUNT ? 
ERGO QUOMODO INVOCABUNT ? 
ac si aperte dicat : nullo modo . 
EI , id est non solum [ non ] in eum sed nec ei , id est praeceptis uel admonitionibus eius QUEM NON AUDIERUNT , neque per se ipsum praedicantem neque per alium qui eum praedicaret . 
SINE PRAEDICANTE , uel ipso uel alit . 
[ : ] QUOMODO VERO PRAEDICABUNT NISI MITTANTUR ? 
SICUT SCRIPTUM EST : QUAM SPECIOSI PEDES EVANGELIZANTIUM PACEM , EVANGELIZANTIUM BONA ! 
[ QUOMODO ] PRAEDICABUNT aliqui NISI MITTANTUR ? 
Sicut ipse Filius a Patre , et apostoli ab ipso Filio ita eis dicente : Sicut misit me Pater , et ego mitto uos . 
Hic pseudo tangit apostolos , quit non missi a Deo , per se ipsos ad praedicandum ueniunt . 
De quibus ipsa Veritas : Omnes , inquit , quotquot uenerunt , fures sunt et latrones . 
SICUT SCRIPTUM EST . 
Origenes : Exemplum hoc de Isaia uidetur assumptum . 
Ambrosius : Hoc propheta dicit Nahum . 
Apostolorum pedes speciosi fuerunt quia affectus eorum a contagio terrenae cupiditatis mundi exstiterunt et puri ln Deo , non quae sua sunt de praedicatione quaerentium sed quae Iesu Christi , nec uentri sed Deo seruientium . 
Unde et bene eorum pedes a Domino abluti sunt , quos etiam propter hanc mysticam eorum speciositatem calceamentis abscondi prohibuit , quia deforme est quod occultatur , et ubi male agitur lux absconditur . 
EVANGELIZANTIUM PACEM , id est praedicantium atque docentium reconciliationem ad Deum . 
In quo etiam mysterio , omni domni quam intrarent dicere praecipiuntur : Pax huic domui . 
BONA , scilicet illa uera , quae nec oculus uidit etc . 
In hac quidem uita pacem et reconciliationem ad Deum per paenitentiam iam assequimur , sicut scriptum est : Conuertimini ad me et ego conuertar ad uos . 
Bona uero illa postmodum in future uita . 
Unde bene praemisit pacent , et postea bona . 
[ : ] SED NON OMNES OBOEDIERUNT EVANGELIO . 
ISAIAS ENIM DICIT : DOMINE , QUIS CREDIDIT AUDITUI NOSTRO ? 
[ : ] ERGO FIDES EX AUDITU , AUDITUS AUTEM PER VERBUM CHRISTI . 
EVANGELIO , id est diuinae praedicationi . 
QUIS CREDIDIT , hoc est quis per hoc quod a nobis audiuit fidem habuit ? 
ac si diceret : nulli uel pauci . 
ERGO , hoc est ex isto testimonio apparet quia FIDES habetur EX AUDITU PER VERBUM CHRISTI potius quam nostrum , quia non ex nobis loquimur sed ex eo quod nos ipse docuit , ut ad ipsius gloriam uel offensam specialiter spectet quidquid de praedicatione nostra accidat . 
[ : ] SED DICO : NUMQUID NON AUDIERUNT ? 
ET QUIDEM IN OMNEM TERRAM EXIIT SONUS EORUM , ET IN FINES ORBIS TERRAE VERBA EORUM . 
NUMQUID NON , hoc est potest se aliqua mundi pars excusare de infidelitate sua per ignorantiam , quasi ad omnes non uenerit uel uentura sit euangelica praedicatio ? 
ac si diceret : nequaquam . 
Quod statim testimonio psalmistae conuincit dicens : ET QUIDEM , licet non omnes obedient , SONUS EORUM , id est fame apostolorum siue praedicatorum Euangelii ET usque etiam IN FINES ORBIS TERRAE VERBA EORUM , per quae praedicabant . 
[ : ] SED DICO : NUMQUID ISRAEL NON COGNOVIT ? 
PRIMUS MOSES DICIT : EGO AD AEMULATIONEM VOS ADDUCAM IN NON GENTEM : IN GENTEM INSIPIENTEM , IN IRAM VOS MITTAM . 
Dixi in fines , id est ad extremes etiam partes mundi quas incoli certum est a gentilibus . 
Sed NUMQUID ideo non cognouerunt Iudaei quia scilicet praedicatio transiuit tam longe ad gentes ? 
hoc est numquid ideo se possum excusare quasi eis non fuerit oblata praedicatio , et hoc praedicantium culpae imputare ? 
Nec dicit tantum ' non audiuit ' sed etiam NON COGNOVIT , id est non animaduertit ipsius praedicationis ueritatem , ac si diceret : reuera fecit , licet malitiae et inuidiae seu terrenae cupiditatis zelo resisteret . 
Unde et peccatum eius in Spiritum Sanctum irremissibile persistit . 
Et hoc ipsius Moysi testimonio adstruit , qui sicut PRIMUS prophetarum scripserit ita et prius hanc eorum malitiam scripto etiam prophetauit . 
EGO - - uerba sunt Dei - - AD AEMULATIONEM , hoc est per me ipsum praedicando dicit Filius Dei . 
ADDUCAM VOS in inuidiam et odium tam mei ipsius quam meorum . 
Cum autem inuidia sit odium alieni boni , monstrat profecto eos scienter in Christum deliquisse . 
IN NON GENTEM MITTAM uos PER INSIPIENTEM GENTEM , hoc est per dispersionem uestram faciendam ab infidelibus Romanis , faciam uos non esse populum . 
Non enim recte populus uel yens dicitur nisi hominum congregatio . 
IN IRAM uos mittam aliorum hominum etiam dispersos , ut dirit exactionibus uos semper opprimant atque affligant . 
[ : ] ISAIAS AUTEM AUDET , ET DICIT : INVENTUS SUM NON QUAERENTIBUS ME : PALAM APPARUI HIS QUI ME NON INTERROGABANT . 
ISAIAS AUTEM . 
Non solum Moyses sed etiam Isaias patenter de reprobatione eorum et electione gentium sic AUDET dicere , etsi se ab eis occidendum praeuideret . 
A NON QUAERENTIBUS ME dicit Dominus , hoc est a gentilibus . 
PALAM , quia multo amplius ecclesia de Deo quam synagoga erudita est . 
NON INTERROGABANT , id est nihil a me requirere nouerant quem penitus ignorabant . 
[ : ] AD ISRAEL AUTEM DICIT : TOTA DIE EXPANDI MANUS MEAS AD POPULUM NON CREDENTEM , ET CONTRADICENTEM . 
AD ISRAEL AUTEM , id est Iudaeos . 
TOTA DIE , id est toto tempore praedicationis meae quae uere dies et illuminatio mundi est dicenda , EXPANDI MANUS MEAS , hoc est ad eos colligendos ultroneum me obtuli , per manus , id est opera eis quotidie exhibita , a uia scilicet gentium penitus declinans ut eis omnino uacarem . 
SED CONTRADICENTEM , quod peius est , et modis omnibus me calumniantem . 
[ : ] DICO ERGO : NUMQUID REPULIT DEUS POPULUM SUUM ? 
ABSIT ! 
NAM ET EGO ISRAELITA SUM EX SEMINE ABRAHAM , TRIBU BENIAMIN : DICO ERGO . 
Quia tot auctoritatibus confutauerat Iudaeos et nouissime gentium electionem et eorum reprobationem manifeste prophetatam docuerat , ne hinc maxime occasionem gloriandi aduersus Iudaeos gentiles in sua altercatione praesumerent , quasi intelligentes populum ilium penitus esse reprobatum , incipit et gentilibus hanc gloriationem et Iudaeis desperationem auferre ; et iam ad inuectionem gentilium redit ut eorum quoque superbiam conterat . 
Continuatio : Quandoquidem tam manifestis testimoniis reprobatio Iudaeorum confirmata est , igitur dico , id est hoc arbitror quaerendum quod sequitur et soluendum . 
POPULUM SUUM , id est Iudaeos , ex toto REPULIT Ut nullum inde ulterius assumat . 
ISRAELITA , id est Iudaeus , non proselytus , et de genere ABRAHAM , non per Ismael uel Esau descendens sed per BENIAMIN , et de genere maledicti Saul cuius reprobate est a regno posteritas . 
[ : ] NON REPULIT DEUS PLEBEM SUAM , QUAM PRAESCIVIT . 
AN NESCITIS IN HELIA QUID DICIT SCRIPTURA : QUEMADMODUM INTERPELLAT DEUM ADVERSUS ISRAEL ? 
[ : ] DOMINE , PROPHETAS TUOS OCCIDERUNT , ALTARIA TUA SUFFODERUNT : ET EGO RELICTUS SUM SOLUS , ET QUAERUNT ANIMAM MEAM . 
PLEBEM SUAM QUAM PRAESCIVIT , hoc est illos quos de populo illo quondam peculiari quo praedestinauit . 
IN ELIA , id est ubi de Elia loquitur in libro Regum . 
QUEMADMODUM , scilicet ipse Elias , INTERPELLAT DEUM ADVERSUM ISRAEL , hoc est orando uel conquerendo prouocat Deum ad uindictam in nequitia persequentium se Iudaeorum . 
OCCIDERUNT , sub Iesabel ; SUFFODERUNT , id est a fundamento penitus euerterunt , ut idola tantum colerentur . 
[ : ] SED QUID DICIT ILLI RESPONSUM ? 
DIVINUM RELIQUI MIHI SEPTEM MILIA VIRORUM , QUI NON CURVAVERUNT GENU BAAL . 
SED QUID DICIT ? 
hoc est putauit ita se solum remansisse ? 
sed ipsius Dei testimonio errare comprobatur . 
RELIQUI MIHI , id est non abieci a gratia mea . 
BAAL , id est idolum Achab et Iesabel . 
[ : ] SIC ERGO ET IN HOC TEMPORE RELIQUIAE SECUNDUM ELECTIONEM GRATIAE FACTAE SUNT . 
SIC ERGO . 
Quandoquidem de Elia exemplum induximus , ad quid inductum sit assignemus . 
Et hoc est quod dicit sic etiam nunc RELIQUIAE , id est illi quos non abiecit Dominus . 
SECUNDUM ELECTIONEM GRATIAE Dei , non merita ipsorum . 
[ : ] SI AUTEM GRATIA , NON EX OPERIBUS : ALIOQUIN GRATIA IAM NON EST GRATIA . 
SI AUTEM GRATIA , id est per gratiam , subaudis saluae factae sunt . 
IAM NON EX OPERIBUS , id est ex meritis Suis . 
Non dicit ' per merita ' sed ex meritis , quia et gratia Dei merita Pauli et aliorum non excludit . 
Sed ex meritis esset , non ex gratia , si initium a meritis nostris procederet nec gratia Dei praeiret , quae fidem saltem inspiraret uel praedicatores dirigeret . 
ALIOQUIN , id est si aliter , hoc est contrario modo quam dico , euenisset id quod modo est GRATIA , id est gratis collatum , non praeuenientibus meritis nostris gratiam Dei . 
NON esset GRATIA sed meritum solum . 
Conuenientem ab Elia similitudinem ad tempus nostrum Apostolus induxit et conuenienti exemplo temerarium iudicium gentium confutare incipit , cum etiam tantum uirum de consimili praesumptione a Domino uiderint reprehensum . 
Scimus lohannem Baptistam , quasi alterum Isaiam , primum Domini aduentum praecessisse et populum ludaeorum , quasi de eorum desperaret salute , grauiter arguisse his uerbis : Genimina uiperarum . 
. . etc . 
ut in hoc quoque tempore gratiae de quo scriptum est : Usque ad Iohannem lex et prophetae ea quae nunc de Elia dicta sunt consonare uideantur . 
[ : ] QUID ERGO ? 
QUOD QUAEREBAT ISRAEL , HOC NON EST CONSECUTUS : ELECTIO AUTEM CONSECUTA EST : CAETERI VERO EXCAECATI SUNT : QUID ERGO ? 
Quandoquidem ex electione gratiae Dei potius quam ex meritis suis reliquiae tantum Israel saluae factue sunt , igitur quid , subaudis dicendum sit , pates , hoc scilicet quod sequitur quia QUOD QUAEREBAT ISRAEL , hoc est requirebat a Deo quasi Suum et quasi per opera sibi debitum , NON EST CONSECUTUS , uitam scilicet aeternam uel aeternam hereditatem . 
ELECTIO VERO , id est pauci qui de populo illo per gratiam Dei electi sunt , quod quaerehat , id est uitam aeternam . 
CONSECUTA EST ; CAETERI VERO EXCAECATI SUNT , non solum non assecuti quod quaerebant sed ne ulterius credant penitus reprobati . 
[ : ] SICUT SCRIPTUM EST : DEDIT ILLIS DEUS SPIRITUM CONPUNCTIONIS : OCULOS UT NON VIDEANT , ET AURES UT NON AUDIANT , USQUE IN HODIERNUM DIEM . 
SICUT SCRIPTUM EST : DEDIT ILLIS SPIRITUM COMPUNCTIONIS . 
Origines : Ubi scriptum sit : ; Dedit illis Deus spiritum compunctionis , oculos ut non uideant et aures ut non audiunt usque in hanc diem ; , hactenus inuenire non potui . 
Puto autem hoc modo dixisse Apostolum : ; Caeteri uero excaecati sunt et sicut scriptum est de eis , dedit illis spiritum compunctionis ; . 
Sed ea quae de caecitate oculorum et de auditu aurium per lsaiam dicta sunt : ; Auditu audietis et non intelligetis , et uidentes uidebitis et non uidebitis . 
Incrassatum est enim cor populi huius ; etc . 
Nunc ergo sensum Isaiae uidetur Apostolus suis sermonibus protulisse . 
Similiter et de his facit quae de Dauid Scriptura pronuntiat : ; Fiat mensa eorum ; , etc . 
SPIRITUM COMPUNCTIONIS , hoc est inuidiae et odii , quibus eorum mentes pungerentur , id est stimularentur aduersus Christum et suos . 
OCULOS , id est rationem per se uidere non ualentem , ET AURES , id est nec alio docente intelligentem . 
[ : ] ET DAVID DICIT : FIAT MENSA EORUM IN LAQUEUM , ET IN CAPTIONEM , ET IN SCANDALUM , ET IN RETRIBUTIONEM ILLIS . 
FIAT MENSA EORUM . 
Origenes : Quod ex Isaia uel ex Dauid uidetur assumptum , in utroque unus quodammodo sensus exponitur . 
Item idem : Quod dixit in captionem in psalmo non habetur scriptum , neque in Septuaginta neque in Hebraeo . 
Et rursum in psalmo habetur coram ipsis , Apostolus autem non posuit coram ipsis . 
Mensa eorum CORAM IPSIS , id est scriptura Veteris Testamenti eis tradita et ab eis frequentata , unde cibum animae intelligentes sumunt . 
IN LAQUEUM ET IN CAPTIONEM , hoc est in laqueum quo ipsi non alios capiant sed capiantur et detineantur , ne uia Veritatis incedant quae ait : Ego sum uia , ueritas et uita , dum scilicet nihil ibi mystice accipiunt sed ad litteram , quae occidit , cuncta exponunt ; ET IN CAPTIONEM , dum saepe Domino uel sanctis doctoribus confligentibus cum eis , his quae de Scriptura eis obiiciuntur testimoniis ita capiuntur et constringuntur , ut se expedire ab obiectis non ualeant , quale est illud quod eis Dominus opposuit dicens : Quomodo ergo Dauid in spiritu uocat eum Dominum dicens . 
. . etc . 
ET IN SCANDALUM ET IN RETRIBUTIONEM , hoc est in retributionem scandali animae suae , id est damnationis , non salutis , secundum uerbum Domini quo ait : Est qui accusat uos Moyses et secundum quod Apostolus dicit : Et qui in lege peccauerunt , per legem iudicabuntur . 
Scandalum etiam lex eis facta est , id est offensae et indignationis causa , cum multa Christum et suos uel dicere uel facere uiderent quae legi contraria crederent . 
Unde illud est quod dixerunt : Nos audiuimus ex lege quia Christus manet in aeternum . 
[ : ] OBSCURENTUR OCULI EORUM NE VIDEANT : ET DORSUM ILLORUM SEMPER INCURVA . 
OBSCURENTUR . 
Unde scandalum hoc procedat uel illaqueatio subponit , ex excaecatione uidelicet ipsorum et cupiditate terrenorum quae semper in Iudaeis maxima regnat . 
INCURVA uerbum est imperatiuum , ac si dicatur : Tu Deus , INCURVA DORSUM EORUM ut cupiditate appetendi terrena , non erigantur ad caelestia . 
Notandum uero huiusmodi uerba , quae impraecationis uidentur , cum a sanctis dicuntur magis ad propheticam enuntiationem quam ad desiderium uindictae pertinere , ut uidelicet cum dicitur ; Fiat ; , tale sit ac si praediceretur ; Fiet ; . 
Sicut enim quandoque futuro indicatiui uerbi imperatiue utitur Scriptura , ut diliges pro ' dilige ' non occides pro ' non occide ' ita e conuerso nonnumquam facit . 
Quid etiam obest si aliquis sanctus per Spiritum illuminatus , diuino assentiens indicio , optet fieri de uindicta etiam malorum quod recte faciendum esse intelligit et in diuina praefixum uidet esse sententia ? 
Velle quippe fieri quod iustum est fieri , quae est iniustitia ? 
Alioquin quaedam nobis displiceret iustitia et ipsam quoque Domini sententiam cognitam haberemus exosam . 
Sed de hoc diligentius Theologiae nostrae tractandum reseruamus . 
[ : ] DICO ERGO : NUMQUID SIC OFFENDERUNT UT CADERENT ? 
ABSIT ! 
SED ILLORUM DELICTO , SALUS GENTIBUS UT ILLOS AEMULENTUR . 
DICO ERGO . 
Quandoquidem sic est de eorum reprobatione prophetatum , NUMQUID OFFENDERUNT , Deum uidelicet , UT non tantum titubarent in fide sed penitus CADERENT , id est sine recompensatione alicuius commodi damnarentur a Deo qui omnibus malis bene utitur ? 
SED ILLORUM DELICTO dum uidelicet praedicationem Christi a se repellerent et apostoli ad gentes transirent , tanto facilius a gentibus recepti quanto a Iudaeis , summis earum inimicis , expulsos eos et afflictos uiderent ; uel in hoc etiam quod dispersi per mundum , in perpetuam captiuitatem pro peccato in Christum commisso , fidei nostrae plurimum attestantur et magna potentiae Christi praeconia praebent . 
UT ILLOS AEMULENTUR , hoc est ut deinceps e conuerso gentes faciant Iudaeis quod olim Iudaei faciebant gentibus in proselytis , hoc est zelo Deo eos ad imitationem sui conuertant uel prouocent . 
Aemulari aliquem est zelum , id est uehemens desiderium erga eum habere ut illum imitetur uel ille eum e conuerso , iuxta quod statim dicturus est : quomodo ad aemulandum prouocem carnem meam . 
[ : ] QUOD SI DELICTUM ILLORUM DIVITIAE SUNT MUNDI , ET DEMINUTIO EORUM DIVITIAE GENTIUM : QUANTO MAGIS PLENITUDO EORUM ? 
QUOD SI . 
Aemulantur illos , et merito , quia si delicto eorum tam bene usus est Deus , id est tanta inde consecuta est utilitas ut uniuersus inde mundus in gentibus profecerit , quanta erit utilitas de ipsorum pariter conuersione cum gentibus ? 
Et hoc est QUOD SI DELICTUM ILLORUM DIVITIAE SUNT MUNDI , hoc est ex delicto illorum et reprobatione unius populi mundus in caeteris spiritualiter est ditatus ; ET DIMINUTIO EORUM , id est quod minus in illis modo habet mundus de spiritalibus bonis recompensatur in gentibus . 
QUANTO MAGIS PLENITUDO EORUM erit , subaudis diuitia mundi , hoc est si et ipsi pariter cum gentibus mundum impleant bonis operibus , multo amplius ipse ditabitur . 
Et est quidem istud Quod quasi ' sed ' aduersatiuum , ad hoc scilicet quod primitus dixerat de eorum peccato et nunc de conuersione loquitur , ut sic uidelicet iuxta litteram continuetur ad praemissa : Ita delicto eorum ditatus est mundus ; sed si delictum illorum etc . 
[ : ] VOBIS ENIM DICO GENTIBUS . 
QUAMDIU QUIDEM EGO SUM GENTIUM APOSTOLUS , MINISTERIUM MEUM HONORIFICABO , VOBIS ENIM . 
Et quasi aliquis de hac plenitudine futura desperaret iam penitus Iudaeos ulterius a Deo reprobatos esse , ostendit proprio exemplo desperandum non esse quia et ipse ad hoc quotidie laborat , cum sit APOSTOLUS GENTIUM , ut etiam aliquos ex Iudaeis conuertat . 
Quod quidem est officium suum , praedicandi scilicet , honorare , id est maxime commendare , cum ex abundanti hos etiam Deo lucretur , quorum apostolus , id est praedicator , non est ipse constitutus ; APOSTOLUS GENTIUM , etsi uidelicet minime Iudaeorum . 
[ : ] SI QUO MODO AD AEMULANDUM PROVOCEM CARNEM MEAM , ET SALVOS FACIAM ALIQUOS EX ILLIS . 
SI QUOMODO , tam uerbis quam exemplis , tam auctoritate quam ratione , tam aperta ueritate quam utili simulatione uel dissimulatione , de qua alibi dicit : Factus sum Iudacis Iadaeus et omnibus omnia factus ut omnes lucrifaciam . 
CARNEM MEAM , id est Iudaeos qui de genere meo sunt ; AD AEMULANDUM , id est ad imitandum me in conuersione ; ALIQUOS saltem , si non multos . 
[ : ] SI ENIM AMISSIO EORUM , RECONCILIATIO EST MUNDI : QUAE ASSUMPTIO , NISI VITA EX MORTUIS ? 
SI ENIM . 
Et merito in hoc persisto ut etiam eos conuertam , quia cum AMISSIO illorum RECONCILIATIO sit MUNDI in gentibus ac per hoc utilis , multo mirabilior et utilior erit ASSUMPTIO eorum quae erit quasi mortuorum resuscitatio . 
Mirabilius est enim mortuum suscitare quam illud quod non uixit animare , id est uitam reddere quam dare . 
Quotidie enim scimus in uteris matrum naturaliter carnes animari , nec miramur ; mortuas autem reuiniscere miraculi esset potius quam naturae . 
Gentes itaque conuersas ad Deum , quarum populus antea per fidem non uixit , animari , id est uiuificari potius dicere possumus quam resuscitari . 
Iudaeos , uero , si redeant ad Deum et conuertantur corda patrum in filios , quasi mortui suscitantur , cum populus ille scilicet antea per fidem uixerit . 
Et certe difficilius est iustum cum lapsus fuerit suscitare quam qui iniquus perstiterit ad iustitiam trahere . 
Quod quotidie in ipsis conuentibus religionum experimur , cum eos qui de saeculi malitia ad monachatum conuertuntur facile in bono perseuerare uideamus proposito , saeculares uero monachos uix aut numquam redire . 
AMISSIO Iudaeorum merito dicitur cum eos Deus per infidelitatem amiserit , quos prius subiectos per fidem tenuerat . 
MUNDI nomine gentiles designat , qui magis inter insensibiles mundi partes sensu et ratione carentes , dum idola colerent quam inter homines , id est rationales creaturas , computandi fuerant . 
QUAE erit , id est cuiusmodi , scilicet assumptio Iudaeorum amissorum , NISI VITA EX MORTUIS , hoc est nisi resuscitatio mortuorum in peccatis ? 
[ : ] QUOD SI DELIBATIO SANCTA EST , ET MASSA : ET SI RADIX SANCTA , ET RAMI . 
QUOD SI DELIBATIO est degustatio alicuius partis sumptae de toto , per quam explorari possit quale illud sit totum , id est cuius saporis . 
Semper autem in populo Iudaeorum fuit aliqua MASSA fidelium , incarnationem Dei et passionem in suam redemptionem exspectantium , quales Zacharias et Elisabeth . 
Simeon et Anna . 
Nathanael et Nicodemus et nonnulli alii in tempore etiam Christi reperti sunt , quibus quidem reuelata est persona ipsa diuinitus et determinate ostensa , de qua promissum , quod exspectauerunt , crederent esse complendum . 
Et fortasse tales antea omnes sancti fuerunt apostoli . 
Unde tam facile uocantem Christum sequerentur , sine antea diuinitus inspirati siue testimonio lohannis edocti . 
Quorum unus Andreas , discipulus Iohannis . 
Simoni fratri dicit : Inuenimus Messiam et Philippus Nathanael : Quem scripsit Moyses in lege et prophetae inuenimus , Iesum . 
Ex quibus quidem uerbis ostenditur eos , ex lege et prophetis instructos . 
Christum exspectauisse , sed nondum praefinitum tempus nec determinatam personam cognoscere . 
Ad quod quidem cognoscendum siue etiam aliis manifestandum , diuina eos gratia assumpsit . 
Et eis assumptis de massa praecedentium fidelium , et tam facile ad unius iussionis uocem Christum secutis , relictis omnibus suis , quasi delibatio facta est in qua possit ostendi cuius fidei massa illa exstiterit . 
Unde ipsi quasi reliquiae sunt assumpti ad hoc , quod fide tenuerant , uisibiliter uel re ipsa exhibendum . 
Continuatio : Et quomodo , inquit aliquis , ex tam nequam populo et tam rebelli semper possunt aliqui assumi ? 
, inquit Apostolus , et secundum suae originis naturam facilius quam ex gentibus , quia massam oportet ibi sanctam fuisse unde DELIBATIO SANCTA facta EST , quia qualis delibatio talis massa et e conuerso , sicut mox adiungit : ET SI RADIX SANCTA , ET RAMI . 
Radicem quippe massam illam fidelium praecedentium dicit , ramos inde existentes dicit eos qui inde assumpti sunt . 
[ : ] QUOD SI ALIQUI EX RAMIS FRACTI SUNT , TU AUTEM CUM OLEASTER ESSES , INSERTUS ES IN ILLIS , ET SOCIUS RADICIS , ET PINGUIDINIS OLIVAE FACTUS ES . 
QUOD SI ALIQUI EX RAMIS , hoc est aliqui de massa illa fidelium , quod antea recte crediderant adhuc futurum exspectantes , FRACTI SUNT , id est statum pristinum fidei , quem habebant , amiserunt ; TU AUTEM , gentilis scilicet , CUM OLEASTER ESSES , hoc est sterilis naturaliter et siluestris , INSERTUS ES IN ILLIS , hoc est aliena operatione loco eorum substitutus , ET SOCIUS RADICIS OLIVAE frugiferae factus per fidem , ET PINGUEDINIS per caritatem . 
Pinguedo enim calidae naturae est et ideo caritatis ignem significat , et fides radix est et fundamentum caritatis . 
[ : ] NOLI GLORIARI ADVERSUS RAMOS . 
QUOD SI GLORIARIS : NON TU RADICEM PORTAS , SED RADIX TE . 
NOLI GLORIARI ADVERSUS RAMOS , hoc est eis insultare de suae fractionis detrimento , et de tuo superbire statu , id scilicet meritis uel uirtuti tuae tribuens . 
QUOD SI GLORIARIS . 
scias quia NON TU RADICEM PORTAS , hoc est a radice eorum processit ad te quod habes , non a te ad radicem , quia populum Iudaeorum fidelis asina est , mater pulli , id est pariens in fide gentilem populum . 
[ : ] DICES ERGO : FRACTI SUNT RAMI UT EGO INSERAR . 
DICIS ERGO . 
Quia uidelicet contra radicem non potes gloriari , uis te saltem ramis illis praeferre in hoc quod FRACTI SUNT illi , ut tu inseraris , hoc est fracti sunt illi et non iterum inserti , sed tu loco eorum . 
[ : ] BENE : PROPTER INCREDULITATEM FRACTI SUNT . 
TU AUTEM FIDE STAS : NOLI ALTUM SAPERE , SED TIME . 
BENE quidem , dicit Apostolus , hoc est uerum est quod dicis sed non ideo potes gloriari , quia non sunt illi fracti propter bonum tuum quod ante haberes , unde te Deus eligeret inserendum : sed PROPTER malum suum , id est INCREDULITATEM . 
NOLI ALTUM SAPERE , superbiendo scilicet aduersus eos . 
SED TIME , scilicet committere tale quid unde et tu frangaris . 
Et reuera oportet te timere . 
[ : ] SI ENIM DEUS NATURALIBUS RAMIS NON PEPERCIT : NE FORTE NEC TIBI PARCAT . 
Quid autem timeat subiungit : SI ENIM NON PEPERCIT , a fractione scilicet , RAMIS NATURALIBUS , illi uidelicet suae radici ex qua erant , TIME subaudis , NE FORTE etc . 
[ : ] VIDE ERGO BONITATEM , ET SEVERITATEM DEI : IN EOS QUIDEM QUI CECIDERUNT , SEVERITATEM : IN TE AUTEM BONITATEM DEI , SI PERMANSERIS IN BONITATE , ALIOQUIN ET TU EXCIDERIS . 
Et ut hoc timeas , sine exemplo eorum correptus siue susceptae gratiae amore succensus , attende memoriter BONITATEM gratiae et SEVERITATEM iustitiae . 
SI PERMANSERIS IN ipsa BONITATE suscepta , id est si non culpa tua susceptam gratiam amiseris . 
ALIOQUIN , id est aliter si erit quam moneo , ET TU EXCIDERIS a radice sancta in qua uelut per accidens es insertus , non ex ea natus . 
[ : ] SED ET ILLI , SI NON PERMANSERINT IN INCREDULITATE , INSERENTUR : POTENS EST ENIM DEUS ITERUM INSERERE ILLOS . 
SED ET ILLI etiam post fractionem suam inserentur loco tui excisi , sicut tu e conuerso prius loco eorum fractorum . 
Et quasi quaereretur quis hoc posses facere , cum Deus pro culpa sua eos fregerit , dicit quia ipsemet per misericordiam suam id facere potest qui eos fregit propter ipsorum culpam . 
Et hoc est quod dicit : POTENS EST ENIM DEUS ITERUM , id est post tuam insertionem et suam fractionem . 
Dixi quia potens est Deus et ILLOS INSERERE , nec mirum quia multo id facilius et conducibilius naturae uidetur secundum suprapositam de oliua similitudinem , ut proprii rami insert possint quam alieni . 
[ : ] NAM SI TU EX NATURALI EXCISUS ES OLEASTRO , ET CONTRA NATURAM INSERTUS ES IN BONAM OLIVAM : QUANTO MAGIS HII SECUNDUM NATURAM INSERENTUR SUAE OLIVAE ? 
Et hoc est quod a minori ostendit dicens : NAM SI TU gentilis EXCISUS ES EX OLEASTRO tibi NATURALI , id est ex arbore infecunda gentilis populi assumptus CONTRA NATURAM , id est consuetudinem inserendi . 
Neque enim infructuosae arbores insert solent fructuosis neque siluestres domesticis , nec surculus fructus radicis ferre soles sed propriae naturae . 
QUANTO MAGIS , id est quanto facilius SECUNDUM NATURAM suae originis INSERENTUR SUAE OLIVAE , ex qua uidelicet nati fuerunt . 
[ : ] NOLO ENIM VOS IGNORARE FRATRES MYSTERIUM HOC - - UT NON SITIS VOBIS IPSIS SAPIENTES - - QUIA CAECITAS EX PARTE CONTIGIT IN ISRAEL , DONEC PLENITUDO GENTIUM INTRARET , NOLO ENIM , ac si diceret : ideo commemoro totiens , o gentiles , uestrae electionis gratiam et reprobationis illorum iustitiam et postmodum conuersionem ipsorum futuram , quia nolo uos IGNORARE HOC MYSTERIUM , id est hoc diuinae dispensationis occultum indicium . 
QUIA uidelicet CAECITAS EX PARTE CONTINGIT IN ISRAEL , id est quidam Iudaeorum excaecati aduentum Christi , per quem de fide illuminarentur , non recognouerunt DONEC PLENITUDO GENTIUM INTRARET , hoc est de uniuersitate omnium gentium multi conuerterentur et spiritalem Dei cinitatem , id est ecclesiam , instruerent . 
[ : ] ET SIC OMNIS ISRAEL SALVUS FIERET , SICUT SCRIPTUM EST : VENIET EX SION , QUI ERIPIAT , AVERTET IMPIETATES AB IACOB . 
ET SIC tandem , id est post eorum introitum , OMNIS ISRAEL , secundum singulas uidelicet tribus . 
Unde multi conuertentur in fine , praedicatione Enoch et Eliae ; non tamen omnes , cum de antichristo Veritas eis dicat : Alius in nomine suo ueniet , ilium suscipietis , ut nec in fine mundi sicut nec in aduentu Christi omnes Iudaei conuertentur sed solae Domini reliquiae . 
Unde Hieronymus , Ad Hedibiam , de quaestione none scribens : Clamat Isaias pro Israel : ; Si fuerit numerus filiorum Israel sicut arena maris , reliquiae saluae fient ; , hoc est etiamsi multitudo non crediderit , tamen pauci credent . 
De fine autem saeculi ita Isidorus loquitur , libro II Contra Iudaeos , capitulo V : Malachias quoque ante finem mundi Eli am sic dicit esse mittendum ad conuersionem Iudaeorum : ; Ecce ego mittam uobis Eliam prophetam , antequam ueniat dies Domini magnus et terribilis , et conuertet corda patrum ad filios et cor filiorum ad patres eorum . 
; Item : Hic est populus in nouissimis conuertendus , quem Iacob patriarcha sub figura Beniamin lupum mane comedentem et uespere spolia dinidentem prophetat , quia in initio legem accepit , in uespere autem mundi crediturus diuidet inter Nouum Testamentum et Vetus . 
Idem , capitulo XII : Amos propheta : ; Domus Israel cecidit , non adiiciet ut resurgat . 
Virgo Israel proiecta est in terram suam , non est qui suscitet eam . 
; Sequitur in eodem propheta : ; Venit finis super populum meum Israel ; . 
Quae omnia pertinent ad carnale ipsius [ popul i ] regnum uel obseruanti am , quia ultra irreparabilia erunt . 
Nam illae repromissiones reparationis quas eorum [ prophetarum ] sermo complectitur , illi parti promittuntur quae ex Iudaeis in Deum creditura est . 
Nam nec omnes Iudaei redimendi sunt nec omnes salui erunt . 
Sed qui fide electi fuerint saluabuntur . 
Quod autem nonnulli sanctorum dicunt in fine per praedicationem Eliae et Enoch conuertendos esse , quibus et ipse Apostolus concordare uidetur dicens : Et sic omnis Israel SALVUS FIET , aut secundum uniuersitatem tribuum , non personarum est accipiendum , ut diximus , aut fortasse hi quoque qui primitus antichristum susceperint , ritus Iudaicos reducentes , postea per praedicationem Enoch et Eliae correcti , uel uiso interitu eius de quo Veritas dicit : Et nisi breuiati fuissent dies illi , non fieret salua omnis caro conuersi ad Christum saluabuntur . 
Gregorius in Moralibus , libro XXXV : Sed in extremo Israelitae omnes ad fidem , cognita Eliae praedicatione , concurrent , et tunc illud eximium multiplici aggregatione populorum conuiuium celebratur . 
Remigius , in psalmo XIII : ; Cum auerterit Dominus captiuitatem ; etc . 
Quoniam Iudaica perfidia in sua crudelitate impoenitens exstitit , duriori se captiuitatis laqueo irretiuit . 
Quae tamen captiuitas soluetur ad praedicationem Eliae et Enoch cum ad eorum praedicationem omnis in Christum Iudaei crediderint . 
Haymo : Impietates a Iacob auertet pleniter , sicut scriptum est : ; Et ipse redimet Israel ex omnibus iniquitatibus eius ; ; et cum ; plenitudo gentium ; intrauerit , tunc ; omnis Israel saluus ; fiet . 
UT NON SITIS VOBIS IPSIS SAPIENTES , hoc est ideo NOLO VOS istud occultum IGNORARE ne uisa illorum excaecatione , de illuminatione sapientiae quam habetis , superbe illis insultantes de dono Dei quasi de proprio uestro gloriemini ; quod esset sapientes esse sibi potius quam Deo , hoc est ad gloriam sui , non dantis , sapientiam suam accommodare . 
Haymo : Mysterium est res occulta et secretum aliquod in se continens [ . 
. . ] quare Iudaeos quondam populum peculiarem abiecerit et gentes peccatores per fidem sibi copulauerit . 
SICUT SCRIPTUM EST . 
Origenes : In Isaia , unde testimonium Paulus assumpsit , scriptum est : ; Veniet propter Sion ; ; et quod ait hic ; cum abstulero peccata eorum ; ibi omnino scriptum non est . 
Apostoli tamen auctoritate praesumptum est . 
SION , id est Ierusalem , pro Iudaea ponit , partem uidelicet quae caput regni est pro toto ipso . 
Et tale est quod dicit VENIET de Iudaea , nascendo uidelicet in ea qui Iudaeos saluet ; uel secundum Origenis uerba Veniet propter Sion scilicet saluandam , sicut determinat dicens : QUI ERIPIAT eam et liberet a captinitate diaboli siue iugo peccati , quod animam captiuat a Deo . 
Et hoc statim aperiens dicit : ET AVERTAT INIQUITATEM A IACOB , hoc est a populo Iudaeorum . 
Possumus et sic distinguere : Eripiat a peccato cum quo nascimur originali , uel his quae ipse in eis inuenit , et auertat a reliquis quae commissuri essent nisi ipse illa auerteret . 
Attende cum dicit eum nasciturum in Iudaea uel propter Sion uenturum , quamdam Iudaeis gloriam adscribere qua superbam gentium insultationem reprimat . 
[ : ] ET HOC ILLIS A ME TESTAMENTUM : CUM ABSTULERO PECCATA EORUM . 
ET HOC A ME ILLIS , dicit Dominus . 
Ubi nos dicimus TESTAMENTUM , in Hebraeo dicitur pactum , id est firma promissio , nam et quae testamento confirmantur maxime stabilita sunt ; promissio , inquam , tunc implenda CUM ABSTULERO , id est remisero , PECCATA EORUM . 
[ : ] SECUNDUM EVANGELIUM QUIDEM , INIMICI PROPTER VOS : SECUNDUM ELECTIONEM AUTEM , CARISSIMI PROPTER PATRES . 
SECUNDUM EVANGELIUM , lsti duo nominatini Plurales INIMICI et CARISSIMI unde pendeant secundum seriem constructionis , non satis apparet , nisi longe superius ad praemissa referantur , ubi uidelicet dictum est : Quanto magis hi secundum naturam inserentur suae oliuae ipsi quidem , inquam , subaudis licet , inimici modo secundum Euangelium PROPTER VOS etc . 
Et fortassis iuxta Hebraicae linguae consuetudinem nominatiuis sine uerbo absolute usus est Apostolus , sicut ibi dicitur : In conuertendo Dominus et Dominus in caelo sedes eius . 
In epistola ad Galatas ipse Paulus de perniciosa simulatione Petrum arguens : Si tu , inquit , cum Iudaeus sis , gentiliter uiuis et non Iudaice , quomodo gentes cogis iudaizare ? 
Item : Ego autem , fratres , si circumcisionem praedico , quid adhuc persecutionem patior ? 
Ex quibus apparet Paulum maxime et caeteros libertatis euangelicae praedicatores maximas a Iudaeis etiam conuersis inimicitias sustinere propter onera legis quae gentibus nolebant imponere , scientes iam legales illas obseruantias omnino inutiles et gentes uix aut numquam in eas induci posse . 
Et hoc est quod nunc Paulus meminit dicens : Illi , dico , inimici , id est aduersantes mihi et consimilibus meis , secundum Euangelium , id est sicut ex nostra patet praedicatione , eorum gloriationi maxime infesta , cum onera legis penitus interdicat , et hoc propter uos , gentiles , quibus haec onera imponere nolumus . 
Sed tamen carissimi nobis , id est prae caeteris nostro inhaerentes desiderio ut conuersi saluentur , PROPTER PATRES ipsorum iustissimos et magnae auctoritatis , patriarchas scilicet et prophetas . 
SECUNDUM ELECTIONEM tamen Dei magis quam secundum propria eorum merita , qui eos per gratiam suam gentibus reprobatis elegit ac mirabiliter sublimauit . 
Nam et Deum ipsum erga filios propter patres gratiam suam exhibuisse non ignotum est , quem Salomoni idololatrae propter iustum patrem pepercisse nouimus , et Moysen ueniam delinquenti populo propter merita patrum implorasse atque impetrasse . 
[ : ] SINE PAENITENTIA ENIM SUNT DONA ET VOCATIO DEI . 
SINE PAENITENTIA ENIM . 
Quasi aliquis diceret : quae cura de illa electione antiquorum patrum , seu promissionibus uel beneficiis a Deo illis olim factis , cum nunc prorsus appareat in malitia filiorum ea quae in patribus egerit Dominus ipsi displicere ? 
respondens Apostolus : Immo , inquit , SINE PAENITENTIA SUNT DONA ET VOCATIO DEI , hoc est numquam ei displicet se alicui quidquam donasse uel ad fidem quemquam uocasse , quia uidelicet incommutabilis est omnino eius uoluntas ; nec umquam quod semel faciendum esse iudicat , se illud fecisse improbat , quod utique esset de facto suo paenitere . 
Alio autem modo et Deus nonnumquam paenitere dicitur , mutando scilicet uel delendo quod fecerat , non improbando factum suum , hoc est non indicando ipsum fuisse malum , quod proprie ' paenitentia ' diceretur iuxta illud philosophi : Paenitentia enim malum factum comitatur . 
In electis Dei dona eius eorum uocationem praecedunt , dum eorum scilicet praeparat uoluntatem ut uocanti eos ad se assentiant et inbenti obediaet . 
[ : ] SICUT ENIM ALIQUANDO ET VOS NON CREDIDISTIS DEO , NUNC AUTEM MISERICORDIAM CONSECUTI ESTIS PROPTER ILLORUM INCREDULITATEM : SICUT ENIM . 
Dixi post plenitudinem conuersarum gentium etiam Iudaeos ad fidem conuertendos . 
Nec mirum si ita fiat de illis , o uos gentiles , sicut et de uobis factum est . 
Et hoc est SICUT ENIM etc . 
PROPTER ILLORUM INCREDULITATEM , dum uidelicet illis repellentibus a se praedicationem , apostoli ad gentes transire compulsi sunt . 
[ : ] ITA ET ISTI NUNC NON CREDIDERUNT IN VESTRAM MISERICORDIAM : UT ET IPSI MISERICORDIAM CONSEQUANTUR . 
ITA ET ISTI , hoc est Iudaei . 
NUNC NON CREDIDERUNT IN VESTRAM MISERICORDIAM , hoc est non receperunt praedicationem qua uos misericordiam a Deo consecuti estis , ut post uos postmodum et ipsi ad fidem ueniant et eo humiliores afficiantur quod ad fidem uos sequantur , quasi exempli uestri magisterio hinc edocti . 
[ : ] CONCLUSIT ENIM DEUS OMNIA IN INCREDULITATEM : UT OMNIUM MISEREATUR . 
CONCLUSIT AUTEM , hoc est caecitate infidelitatis ita constringi omnes , tam Iudaeos scilicet quam gentiles , permisit ut in omnium postmodum conuersione magnam suam clementiam ostenderet , quibus uidelicet ante fidem nullum inesse meritum constat quia sine fide impossibile est placere Deo . 
[ : ] O ALTITUDO DIVITIARUM SAPIENTIAE , ET SCIENTIAE DEI : QUAM INCOMPREHENSIBILIA SUNT IUDICIA EIUS , ET INVESTIGABILES VIAE EIUS ! 
O ALTITUDO . 
Exclamatio admirantis est super istam multam abyssum diuini iudicii , de prima uidelicet electione Iudaici populi et reprobatione gentilium , et de noua nunc electione gentilium in conuersione multorum et reprobatione Iudaeorum , tam paucis scilicet inde conuersis sed postmodum plenius conuertendis ; ut qui olim in fide gentiles praecesserant , postmodum sequantur et fiant nouissimi prim ) . 
Altitudo , id est profunditas occulta , nobis dinitis et copiosae SAPIENTIAE DEI quantum ad praescientiam ipsius , ET SCIENTIAE quantum ad ipsius operis effectum , ex quo prouisa illa iam sciri possum . 
QUAM INCOMPREHENSIBILIA , hoc est quam impossibiles sumus ad causes illas cognoscendas dispensationum uel dispositionum eius , quare uidelicet sic decreuerit agendum esse antequam fierent , et etiam post effectum operum INVESTIGABILES VIAE EIUS . 
Viae quippe Dei , quibus uidelicet ad cognitionem eius uenitur , eius sunt opera sic ut idem Apostolus supra meminit dicens : Inuisibilia enim ipsius a creatura etc . 
Opera itaque Dei , quae sensu quotidie experimur , inuestigabilia nobis sunt quia occultas eorum naturae nondum discutere ratione sufficimus . 
[ : ] QUIS ENIM COGNOVIT SENSUM DOMINI ? 
aut QUIS CONSILIARIUS EIUS FUIT ? 
[ : ] AUT QUIS PRIOR DEDIT ILLI , ET RETRIBUETUR EI ? 
Nec mirum : QUIS ENIM COGNOVIT SENSUM DOMINI , id est rationem quam habuit in sua praescientia , de his quae facturus erat , comprehendere per se potuit ? 
Aut quem de his quae facturus erat consuluit , ut e Iusinstrueretur consilio quid uel qualiter agendum esset ? 
aut QUIS . 
Post summam et incomprehensibilem Dei sapientiam , ostendit summam eius bonitatem qua nobis omnia prius largitur quam a nobis quidquam accipiat . 
[ : ] QUONIAM EX IPSO ET PER IPSUM , ET IN IPSO OMNIA : IPSI GLORIA IN SAECULA . 
AMEN . 
Deinde in actione gratiarum Apostolus admirationem suam terminans ait : QUONIAM EX IPSO SUNT OMNIA , id est quaelibet substantiae natura tamquam ab ipso create , ut esset PER IPSUM scilicet conseruata , ut maneret IN IPSO tamquam fine consummate , dum eorum uidelicet opifex optimus atque dispositor in ipsis glorificatur atque laudatur , propter quod ea condidit atque conseruat , sicut in Prouerbiis scriptum est : Uniuersa propter semetipsum creauit Deus , impium quoque ad diem malum . 
Ut uero Super Genesim beatus meminit Augustinus , quaelibet creature quantum in se uespera est , quantum uero ad laudem Conditoris relate mane dicitur , quia in se considerate quasi defectum habet , in laude uero creatoris profectum . 
Quaerat fortasse aliquis quomodo natura quaelibet substantiae conseruetur ut maneat , cum spiritus irrationabilium animalium carne tegi et cum carne deficere penitus credantur ? 
Sed profecto si illi quoque spiritus sicut et nostri substantiae sunt , quaedam uidelicet raritas elementorum ut quibusdam uidetur , cum deserunt esse spiritus , id est uiuificare cessant corpora illa , non tamen deserunt esse substantiae ; sicut et caro , cum qua deperire dicuntur cum caro deseret esse , non tamen corporeae substantiae naturam amittit . 
Quaeri etiam potest cum Deus ipse propter se potius quam propter opera sua sit laudandus , quomodo dicat Apostolus eum propter opera sua esse glorificandum , id est maxima laude dignum ? 
Ex se ipso quippe bonus uel laude potius dignus est quam ex operibus suis , et propter ipsum opera eius potius sunt laudanda uel bona quam ipse propter opera . 
Sed licet ex se ipso potius quam ex effectis suis ipse bonus sit uel dignus laude , actio tamen ipsa gratiarum uel effectus laudis nostrae , quam ei persoluimus , ex operibus per quae ipsum cognoscimus consequitur ; sicut et cuiuslibet artificis laus in operibus eius cognoscitur , et quamuis propter scientiam quam habet iam dignus sit laude , ex notitia tamen operum eius laudatio eius consequitur . 
Nec Apostolus hoc loco dicit Deum dignum laude propter opera quae facit , sed nos ad eius adhortatur laudem propter opera eius quae cognoscimus : IPSI GLORIA , inquit , sit , hoc est optima et summa et late patens famae IN SAECULA , hoc est per omnes successiones temporum . 
AMEN , id est fiat quod est aduerbium optandi , aliquando etiam confirmandi , quando uidelicet ponitur pro ' ita est ' uel ' uerum est ' . 
[ : ] OBSECRO ITAQUE VOS FRATRES PER MISERICORDIAM DEI , UT EXHIBEATIS CORPORA VESTRA HOSTIAM VIVENTEM , SANCTAM , DEO PLACENTEM , RATIONABILE OBSEQUIUM VESTRUM . 
OBSECRO ITAQUE . 
Quia uidelicet talis uel tantus est EX QUO OMNIA , PER QUEM etc . 
, obsecro UT UOS ipsos ei hostiam praeparetis potius quam pecora uestra ipsi mactetis . 
Quasi adiurando eos coarctat cum dicit : PER MISERICORDIAM DEI . 
ac si diceret sicut de eius misericordia confiditis ita ad ipsam obtinendam , quantum ualetis uos praeparetis . 
Corpora pecorum , cum offerebantur in sacrificio , occidebantur ; nostra autem CORPORA cum Deo immolantur , uitiis ita moriuntur ut uita non priuentur . 
Et hoc est quod dicit HOSTIAM VIVENTEM . 
Et tunc profecto immolationis nostrae OBSEQUIUM RATIONABILE est , si nos ipsos ita immolemus potius quam pecora nostra ei mactemus , uel nos ipsos propter eum interficiamus . 
[ : ] ET NOLITE CONFORMARI HUIC SAECULO , SED REFORMAMINI IN NOVITATE SENSUS VESTRI : UT PROBETIS QUAE SIT VOLUNTAS DEI BONA , ET PLACENS , ET PERFECTA . 
CONFIRMARI HUIC SAECULO , hoc est saeculares qui praesentem uitam diligunt imitari ; SED REFORMAMINI , hoc est studete reparare ac renouare humanae rationis sensum , peccatis iamdudum obtenebratum . 
UT sic PROBETIS , id est cognoscere ualeatis uel in aliis ostendere , et ratione probare possitis QUAE SIT VOLUNTAS DEI , hoc est quid Deus a nobis fieri uelit ut boni simus in nobismetipsis et inde aliis quoque ; uel ipsi Deo bene PLACENTES ET tandem perfecti in uirtutibus consummati , crescendo semper in melius uel in caelesti uita perfectae beatitudinis . 
[ : ] DICO ENIM PER GRATIAM QUAE DATA EST MIHI OMNIBUS QUI SUNT INTER VOS : NON PLUS SAPERE QUAM OPORTET SAPERE , SED SAPERE AD SOBRIETATEM : UNICUIQUE SICUT DEUS DIVISIT MENSURAM FIDEI . 
DICO ENIM . 
Dixi NOLITE CONFIRMARI HUIC SAECULO , SED REFORMAMINI etc . 
, et merito id uos moneo quia hoc dico PER GRATIAM QUAE DATA EST MIHI , id est per magisterium mihi super uos iniunctum , dicere compellor OMNIBUS QUI SUNT INTER VOS , hoc est apud gentes conuersis , quarum specialiter Apostolus sum destinatus : NON PLUS SAPERE QUAM OPORTET SAPERE . 
SED SAPERE AD SOBRIETATEM . 
Ille sapit plus quam oportet qui mala ipsa non solum notitia rationis a bonis discernit , iuxta illud philosophi : Mali quippe notitia iusto deesse non potest . 
uerum etiam experientia discit , secundum quam lignum scientiae boni et mali dictum est . 
Et hic quidem est sensus saeculi , id est saecularium et carnalium hominum , ut experientia uoluptatum quasi cuiusdam saporis dulcedine illecti , mala ipsa cognoscant . 
In qua quidem experientia sobriae et honestae uitae terminos excedunt dum uoluptatibus suis turpiter inseruiunt . 
ET UNICUIQUE , scilicet nostrum hoc ipsum dico , id est non plus sapere etc . 
SICUT DEUS DIVISIT MENSURAM FIDEI , hoc est prout credit faciendum esse ita hoc impleat . 
[ : ] SICUT ENIM IN UNO CORPORE MULTA MEMBRA HABEMUS , OMNIA AUTEM MEMBRA NON EUNDEM ACTUM HABENT : SICUT ENIM , ac si aliquis quaereret : Estne in discretione boni et mali diuersa existimatio in fidelibus ? 
respondet Apostolus quia est ; sed et diuinae gratiae dona in eis sunt diuersa . 
Et hoc est quod competenti similitudine demonstrat dicens : SICUT ENIM etc . 
, non eumdem actum habent , id est non idem officium . 
[ : ] ITA MULTI UNUM CORPUS SUMUS IN CHRISTO , SINGULI AUTEM ALTER ALTERIUS MEMBRA . 
ITA MULTI , nos , secundum personarum diuersitatem in uno capite Christo et in eisdem sacramentis uniti , sumus ALTER ALTERIUS MEMBRA , hoc est supplentes officium suum pro altero et ei administrantes quod iste implere non potest . 
Tunc enim oculus quasi membrum manus efficitur cum uisum subministrat , ut illa operari queat ; et similiter unusquisque fidelium donum gratiae quod habet in alterum ministrare debet , ut permaxime sibi inuicem caritate colligentur fideles . 
cum sibi uicissim subueniunt et unusquisque alterum in aliquo sibi necessarium esse recognoscit . 
[ : ] HABENTES AUTEM DONATIONES SECUNDUM GRATIAM , QUAE DATA EST NOBIS : DIFFERENTES SIVE PROPHETIAM SECUNDUM RATIONEM FIDEI , Dixi SINGULI alter alterius membra , sed merito quia HABENTES dona differentia gratiae Dei illis collatae . 
Quae statim dona subdiuidit dicens : SIVE PROPHETIAM scilicet habentes , hoc est gratiam interpretandi , id est exponendi uerba diuina . 
Unde et ad Corinthios dicit : Nam qui prophetat , hominibus loquitur ad aedificationem . 
SECUNDUM RATIONEM FIDEI . 
Prophetiam habet qui in sua praedicatione , secundum hoc quod credit auditoribus esse necessarium , uerba sua moderatur et quid his siue illis pro capacitate eorum praedicari oporteat discernit , ut modo lac paruulis , modo solidum cibum maioribus ministret , sicut et ipse Paulus ad eosdem Corinthios scribens proprio docet exemplo . 
Quam quidem apostolorum discretionem psalmista prouidebat cum diceret : Dies diei eructat uerbum et nox nocti indicat scientiam . 
Tale est ergo secundum rationem fidei suae , ac si diceretur secundum discretionem quam se credit habere ; ubi forte si errauerit , caritas eius ignorantiam excusat . 
[ : ] SIVE MINISTERIUM IN MINISTRANDO , SIVE QUI DOCET IN DOCTRINA , SIVE MINISTERIUM IN MINISTRANDO . 
Per haec omnia subaudiendum est secundum rationem fidei , ut uidelicet omnia discrete faciamus , secundum quod faciendum esse credimus . 
MINISTERIUM dicit corporalis operis officium , sicut est suendi uel fabricandi . 
Ministerium habet in ministrando aliis , qui inde magis utilitatem aliorum quam propriam quaerit , sicut idem Apostolus alibi ait : Nemo quod suum est quaerat sed quod alterius . 
SIVE QUI DOCET IN DOCTRINA sit , hoc est doceat quae docenda credit . 
[ : ] QUI EXHORTATUR IN EXHORTANDO , QUI TRIBUIT IN SIMPLICITATE , QUI PRAEEST IN SOLLICITUDINE , QUI MISERETUR IN HILARITATE . 
Similiter QUI EXHORTATUR , hoc est ad persuadendum loquitur , secundum rationem fidei . 
Prophetiam , quam superius intellexit , per doctrinam et exhortationem nunc distinguit . 
Quisquis enim ad aedificationem loquitur , aut docendo aliquid aut exhortando ad aliquid loquitur . 
Sic expone : Siue qui docet secundum rationem fidei IN EXHORTANDO , sit discernens scilicet quantum ualet , quae quibus hominibus persuadenda sint sicut et docenda , iuxta illud Veritatis : Nolite sanctum dare canibus neque margaritas uestras ante porcos . 
QUI TRIBUIT , id est sua largitur egentibus , IN SIMPLICITATE , subaudis id faciat , hoc est non duplicem ibi habeat intentionem , tam pro temporali scilicet quam aeterna remuneratione . 
Quod et alibi Dominus prohibet dicens : Cum facis eleemosynam , nesciat sinistra tua quid faciat dextera tua . 
Aliter : IN SIMPLICITATE , hoc est non sit duplex finis in intentione , ut uidelicet eleemosynae suae finem tam in se quam in Deo constituat , sed tantummodo in Deo ; uel ita ut non dolose id faciat sicut hypocritae faciunt qui aliud simulant quam intendunt , cum se uidelicet propter Deum id facere fingant quod magis propter humanam gloriam agunt ; uel sicut illi faciunt qui , cum aliquid largiuntur alicui , amplius inde se recepturos sperantes , se id ex caritate facere simulant quod ex cupiditate potius agunt . 
QUI PRAEEST ALIIS , id est praelati uicem gerit , IN SOLLICITUDINE , subaudis praesit , eorum scilicet lucra potius quaerendo quam sua . 
De qua quidem sollicitudine praelatorum erga subiectos Salomon admonet dicens : Fili mi , si spoponderis pro amico tuo , defixisti apud extraneum manum tuam ; illaqueatus es uerbis oris tui et captus es propriis sermonibus tuis . 
Fac ergo quod dico , fili mi , et temetipsum libera , quia incidisti in manum proximi . 
Discurre , festina , suscita amicum tuum . 
Ne dederis somnum oculis tuis , ne dormitent palpebrae tuae . 
QUI MISERETUR , id est ignoscit delinquentibus in se laetus et sine omni rancore animi hoc faciat ; non erubescentiam inferat paenitenti neque illi turpiter peccatum suum improperans quasi magis tristem se ostendat de propria lesura quam hilarem de conuersione peccatoris . 
[ : ] DILECTIO SINE SIMULATIONE . 
ODIENTES MALUM , ADHAERENTES BONO : DILECTIO , subaudis sit , immutabilis , uera , non simulata , sicut alibi scriptum est : Filioli , non diligamus uerbo neque lingua , sed opere et ueritate . 
ODIENTES uitia . 
ADHAERENTES uirtutibus , uel recedentes conuersatione seu moribus a peruerso homine et imitantes bonum , attendentes quod scriptum est : Cum sancto sanctus eris . 
. . etc . 
[ : ] CARITATEM FRATERNITATIS INVICEM DILIGENTES : HONORE INVICEM PRAEVENIENTES : CARITATEM FRATERNITATIS , id est effectus fraternae caritatis INVICEM exercentes , ut unusquisque alii tamquam fratri subueniat et Deo tamquam patri obediat . 
Nec solum de utilitate proximorum , uerum etiam de honore ipsorum prouidendum admonet , dicens HONORE INVICEM , scilicet alter alterum . 
PRAEVENIENTES , hoc est inter uos hoc prouidentes , ut , cum alius uos honorare uoluerit , uos prius eum honoretis et beneficium eius uestrum praeueniat , ut quasi debitum uobis reddatur potius quam tribuatur . 
Sunt autem qui nostris non egent beneficiis et qui magis ad dilectionem honore quam utilitate trahuntur ; ideoque post utilitatem beneficii , de honore quoque diligenter Apostolus praeuidit . 
[ : ] SOLLICITUDINE NON PIGRI : SPIRITU FERVENTES : DOMINO SERVIENTES : SOLLICITUDINE NON PIGRI , hoc est effectus prouidentiae nostrae erga subiectos implere non differentes , sicut scriptum est : Quaecumque potest manus tua , instanter operare . 
. . etc . 
SPIRITU FERVENTES , ac si diceret : etsi non poteritis haec supradicta penitus implere , zelo saltem caritatis ad haec implenda ferueatis et boni desiderii uoluntas apud Deum sufficit . 
DOMINO SERVIENTES . 
Post fraternam caritatem erga proximum , ad caritatem Dei qua ei deseruitur conscendit . 
autem cum dicturus esset Domino seruientes , praemisit Apostolus Spiritu feruentes , ut haec seruitus filialis reuerentiae subiectio ex amore potius quam seruilis ex timore intelligatur Christiana magis quam Iudaica . 
Soli Domino seruimus cuicumque seruitium impendamus , si totum nostrae subiectionis finem in Deo constituamus , si uidelicet totam reuerentiam quam praelatis exhibemus propter Deum cuius uicarii sunt et a quo praelationis potestatem acceperunt , eis exhibeamus Qui enim legato uel uicario alicuius praelati obsequium impen dit propter ipsum tantummodo praelatum , a quo destinantur , ipsi solummodo praelato in hoc deseruire dicitur et ei soli propter quem tantum id agitur , seruitium uel honorem impendere . 
[ : ] SPE GAUDENTES : IN TRIBULATIONE PATIENTES : ORATIONI INSTANTES : SPE GAUDENTES , ut uidelicet sitis IN TRIBUTLATIONE PATIENTES . 
Unde et apostolus Iacobus : Omne gaudium , inquit , existimate fratres mei , cum in tentationes uarias incideritis , scientes quod probatio . 
. . etc . 
Dicturus in tribulatione patientes , bene praemisit spe gaudentes , ut spes remunerationis praecedens fortes efficiat contra passiones , dum illud attendunt quod scriptum est : In paucis uexati , in multis bene disponentur . 
. . etc . 
Spe gaudentes , hoc est exspectatione futurae beatitudinis , cum spes nonnisi de bono sit et de futuro . 
Et quia ex nostra uirtute hanc in passione constantiam habere non possumus , ut orationem super hoc frequentemus , admonet dicens : ORATIONI INSTANTES , hoc est in oratione super hoc stantes potius quam iacentes . 
Quasi enim iacentes orant qui se ad Deum per deuotionem non erigunt , ut oratio sua consequatur effectum , et uerba solummodo praeparant , non corda . 
De qualibus Dominus per Isaiam conqueritur : Populus hic labiis me honorat , cor autem eorum longe est a me . 
[ : ] NECESSITATIBUS SANCTORUM COMMUNICANTES : HOSPITALITATEM SECTANTES . 
NECESSITATIBUS SANCTORUM COMMUNICANTES , hoc est fidelibus penuriam uel aduersitatem patientibus ita compatientes , ut eorum penuriae uel tribulationis participes efficiamur , dum uidelicet quod nobis subtrahimus , eis impendimus , uel pro ipsis etiam eripiendis seu defendendis periculum uel damnum incurrimus . 
Unde et a ] ibi dicit : Alter alterius onera portate . 
HOSPITALITATEM SECTANTES , non solum impendentes , cum uidelicet recedentes a nobis insequimur ut etiam reluctantes ad hospitium trahamur , sicut Loth in susceptione angelorum egit . 
[ : ] BENEDICITE PERSEQUENTIBUS VOS : BENEDICITE , ET NOLITE MALEDICERE . 
BENEDICITE PERSEQUENTIBUS VOS , hoc est illis etiam ut bene sit orate , ut sic eis caritatem aedificetis sicut scriptum est : Tunc enim carbones ignis congeres super caput eius uel ideo ut oratio uestra tanto facilius effectum assequatur quanto Deo gratior erit , qui ait : Si enim diligitis eos qui uos diligunt , quam mercedem habebitis ? 
Quam quidem dilectionis perfectionem tam Dominus ipse quam protomartyr eius Stephanus in passoonibus suis pro inimicis orando nobis exhibuerunt . 
BENEDICITE ET NOLITE MALEDICERE . 
Bis dicit benedicite , ut tam in ore quam in corde benedictionem habeamus . 
Non dixit ' ne maledicatis ' sed nolite maledicere . 
Cum enim aliquem pro suae culpae obstinatione excommunicamus , profecto in eum maledictionis sententiam intorquemus . 
Ipse etiam Paulus in Actibus apostolorum ei maledixisse legitur cui ait : Destruat te Dominus , paries dealbate . 
Sed quia zelo iustitiae compulsi talia sancti faciunt , maledictionis actionem habent , non uoluntatem . 
Hoc uero loco non dicitur ut penitus non maledicant sed ut maledicere non uelint , ut uidelicet uoluntas maledictionis , non actio prohibeatur , sicut et Dominus dicit : Nolite iurare uoluntatem potius iurandi interdicit quam actionem . 
Sic et iudex cum aliquem lege coactus occidit , non uoluntarie , ab homicidio excusatur quia id ab eo uoluntate non geritur cui omnino displicet quod ille , qui punitur , illud commiserit pro quo lex eum interfici praecipit , ut magis eum lex ipsa quam homo perimat , immo ipse Deus legem instituens qui ait : Ego occidam et ego uiuere faciam et Mihi uindictam , ego retribuam , quam ipse minister Dei . 
Non immerito quaerendum uidetur , cum ad corda potius Deus quam ad uerba respiciat , cur uerbis etiam ipsum deprecemur ? 
Sed duabus id causis geri aestimo , una quidem ad honorem Dei , altera est ad utilitatem nostram accommodata . 
Cum enim a Deo aliquid orando postulamus , ex ipsis uerbis nostris ostendimus nonnisi ab eo id nos posse habere quod oramus . 
Ipsa quidem uerba , quae proferimus , affectum nostrum et denotionem intellectu suo in Deum excitant et commouent , ut tanto efficacior ipsa sit oratio quanto in orante maior est denotio . 
[ : ] GAUDERE CUM GAUDENTIBUS , FLERE CUM FLENTIBUS : GAUDERE CUM GAUDENTIBUS . 
Infinitiuis pro imperatiuis utitur , dicendo scilicet gaudere et FLERE pro ' gaudete ' et ' flete ' , hoc est cum fidelibus de profectu eorum exsultate uel de ipsorum defectu compatiendo contristemini . 
Est enim falsa eaetitia iniquorum cui congaudendum non est , et falsa eorum tristitia cui contristandum minime est . 
Unde Dominus : Mundis , inquit , gaudebit , uos autem contristabimini et Salomon in Prouerbiis de peruersis : Qui laetantur cum malefecerint et exsultant in rebus pessimis . 
Cum autem idem Salomon alibi dicat : Non contristabit iustum quidquid ei acciderit et ipse Apostolus supra : Scimus quondam diligentibus Deum omnia cooperantur in bonum etc . 
quid potest accidere electis unde flendum sit ? 
aut quomodo rationabiles sunt illae lacrymae Rachel de interfectione filiorum , de miseria sic ad beatitudinem transeuntium ? 
Unde et de illo fletu fidelium in transitu beati Martini scriptum est : Cum sentirent magis esse gaudendum , si rationem uis doloris admitteret . 
Et Hieronymus . 
Ad Tyrasium de morte filiae : Tantas talesque tempestates uitae , tot impugnationes diaboli , tot corporis bellae tot saeculi clades euasit , et lacrymas fundimus quasi ipsi nesciamus quid quotidie patiamur ? 
Propter quod et Dominus sic adinonet discipulos : ; Si diligereiis me , gauderetis utique quia uado ad Patrem . 
; Plane mortuum Lazarum fleuit , doluit non dormientem sed potius resurgentem , et flebat quem cogebatur pro saluandis aliis ad saeculum reuocare . 
Hanc uitam dans Dominus ingemiscebat quam tu doles esse sublatam . 
Contra lacrymal eius pugnant tuae . 
Ille nolebat reddere laboribus quem dilexerat , et tu amare te credis cui laborum uolebas adhuc restare tormenta . 
De hostili patria migrauit ad caelum . 
Apostolum memorat : ; Quamdiu sumus in hoc sueculo , peregrinamur a Deo . 
; Unde ergo lacrymae Rachel ? 
Unde compassio fidelium super interfectione iustorum quae finit in eis miseriam et confert gloriam ? 
Vel etiam cum omnia quae accidunt electis , eis , ut dictum est , cooperentur in bonum , uel quidquid eis accidat non contristentur , unde nos super eos dolere conuenit ? 
Vel etiam ipsos de aliquo paenitere quod in alii uita licet , quorum peccatorum memores ? 
Constat tamen nullo modo dolore paenitentiae affici , attendentes scilicet ipsa etiam peccata sibi in bonum fuisse cooperate . 
Denique cum omnia optime a Deo disponi non dubitemus , adeo ut ipsa quoque mala eorum sit esse , et iuxta Veritatis uocem necesse sit ut ueniant scandala , quid contingere potest unde rationabiliter doleatur ? 
Si enim , ut beatus meminit Augustinus , bonum est malum esse , quisquis de malo doles , de hoc profecto doles quod bonum est esse , et quisquis uult ipsum non esse , utique uult non esse quod bonum est esse ; et ita tam diuinae dispositioni quam rationi contrarius esse uidetur et frustra dicitur ad Deum : Fiat uoluntas tua cuius scilicet uoluntati seu dispositioni quantuin in se est aduersatur . 
Sed quia hoc discutere altioris est philosophiae , perfectioni nostrae reseruamus Theologiae . 
[ : ] ID IPSUM INVICEM PUNIENTES : NON ALTA SAPIENTES SED HUMILIBUS CONPUNIENTES . 
NOLITE ESSE PRUDENTES APUD VOSMETIPSOS : IDIPSUM INVICEH PUNIENTES , per caritatis uidelicet affectum ita alios sicut se ipsos reputantes , iuxta illud Veritatis : Quae uultis ut faciant uobis homines , et uos eadem illis facite et illud : Quod tibi non uis fieri , alii ne feceris . 
Vel ita idipsum cum aliis sentientes quasi bona eorum siue detrimenta , nostra esse reputemus . 
Vel idipsum de fide sentientes ut nulla sint schismata de fide Catholica . 
Ad quod maxime pertinere uidetur quod subditur NON ALTA SAPIENTES , hoc est non superbe aliquid per haeresim praesumentes dum ex nouitate aliqua quaerimus gloriari ; SED HUMILIBUS , quibus uidelicet Deus dat gratiam superbis resistens , CONPUNIENTES , in fidei scilicet unitate nos eis sociantes . 
Quod qualiter faciamus docet cum adiungit : NOLITE ESSE PRUDENTES APUD VOSMETIPSOS , hoc est prudentiam uestram , si quam habetis , nolite ad gloriam uestram conuertere nec de illa in uobis gloriari ; VOS etiam dico : Nulli malum pro malo reddentes hoc est neminem quia uos laesit , sed potius quia iustum est , punientes . 
Possumus etiam quod dictum est NOLITE ESSE PRUDENTES APUD VOSMETIPSOS ita accipere , ut hoc illi competentius adiungatur . 
Ille etenim prudens apud semetipsum dicitur qui totus suo iudicio nititur , ut quidquid iustum esse decreuerit exsequi uelit , ut cum nemini irascenti sua ira uideatur iniusta , in quocumque offenditur ulciscendum putat . 
[ : ] NULLI MALUM PRO MALO REDDENTES : PROVIDENTES BONA NON TANTUM CORAM DEO , SED ETIAM CORAM OMNIBUS HOMINIBUS . 
Cui quidem periculo occurrit dicens : NULLI MALUM PRO MALO REDDENTES . 
Superius dixerat : Nolite maledicere persequentibus uos hic facta mala sicut ibi uerba mala prohibet . 
PROVIDENTES BONA , hoc est nitentes quantum possumus , ut opera nostra non solum DEO SED etiam HOMINIBUS bona uideantur , ut ea scilicet imitari uelint uel Deum inde glorificent , sicut et Veritas ait : Luceat lux uestra coram hominibus etc . 
[ : ] SI FIERI POTEST , QUOD EX VOBIS EST , CUM OMNIBUS HOMINIBUS PACEM HABENTES : SI FIERI POTEST CUM OMNIBUS HOMINIBUS PACEM HABENTES , ita quidem ut diximus , nulli uidelicet malum pro malo reddentes et prouidendo bona etiam coram hominibus . 
QUOD , scilicet pacem habere cum omnibus , EX VOBIS EST , hoc est ex propria natura habetis , ut uidelicet eis maxime concordes sitis quos per naturam affiniores conspicitis . 
Unde et alius dicit apostolus : Qui enim proximum quem uidet non diligit , Deum quem non uidet quomodo potest diligere ? 
Quo enim natura magis sumus affines , amplius ipsa nos ad dilectionem inuitat . 
[ : ] NON VOSMETIPSOS DEFENDENTES CARISSIMI , SED DATE LOCUM IRAE . 
SCRIPTUM EST ENIM : MIHI VINDICTAM : EGO RETRIBUAM , DICIT DOMINUS . 
Adeo , inquam , cum omnibus pacem habentes ut si aliquem offendendo excesseritis , NON VOSMETIPSOS inde defendatis , hoc est proprias culpas excusetis , SED DATE LOCUM IRAE , id est cedite irato et offenso fratri patienter , scilicet eius iram ferentes , non eum iterum per excusationem uestram commouentes . 
Tunc enim irae eius resisteremus ut amplius aestuaret uel in eo remaneret , non cederemus ut ab eo transiret . 
SCRIPTUM EST ENIM , scilicet in Prouerbiis : MIHI VINDICTAM , ac si diceret : ideo cum offenditis alios , debetis offensos patienter tolerare et eorum iram , quantum poteritis , lenire , quia etiam si ab eis offensi essetis , hortatur uos Dominus ne uos inde uindicetis sed ei uindictam reseruetis , dicenti : MIHI VINDICTAM , subaudis reseruate , ET EGO RETRIBUAM illam , ut scilicet ulciscar uos . 
Et notandum quod si hoc intelligatur exhortatio ad perfectionem potius quam praeceptum , sicut et quod Veritas ait : Et tua ne repetas potest et illud quod dictum est superius Non uosmetipsos etc , ita exhortatio perfectionis intelligi , ut cum a persecutoribus defendere nos possimus , perfectius amen dicat esse omnino non defendere ; sed potius uim uobis illatam sustinentes quam defendendo corpus animam uestram uulneretis , eum uidelicet per iram interficiendo a quo fortasse uos aliter defendere non potestis . 
Sed sicut et illud superius pro praecepto exposuimus , potest forsitan et hoc pro praecepto intelligi : Mihi uindictam etc . 
Sicut enim cum iudex lege uel amore Dei , qui legem instituit , constrictus reum interficit , non tam ipse hoc facere dicitur quam lex uel Deus ipse , qui hoc facere praecipit et ad hoc faciendum ipso iudice tamquam instrumento utitur ; ita et cum zelo iustitiae uel amore uindicat . 
Deo potius quam ipsi haec uindicta est imputanda . 
Quod itaque praecipit Deus sibi uindictam reseruari ut ipse illam faciat , tale est ut nemo uindicare praesumat , nisi , ut dictum est , Deus hoc per ipsum agat qui ait : Ego occidam et ego uiuere faciam . 
Unde Augustinus , Quaestionum in Leuttico capitulo LXXI : Cum homo iuste occiditur , lex eum occidit , non tu . 
Idem , De ciuitate Dei , libro I : Non occides , his exceptis quos Deus occidi iubet . 
Non autem ipse occidit qui ministerium debet iubenti , sicut adminiculum gladius utenti . 
Tunc itaque homo occidit cum ex se id , non ex Deo , agit . 
Cum uero ex diuina institutione uel iussione id facit , Deus potius per ipsum tamquam instrumentum id facit quam homo ipse . 
Sic quippe quemlibet potentem aliquid aedificare uel facere dicimus , cum ad eius imperium illud geritur . 
Homini itaque , non Deo , prohibitum est occidere . 
Sic et fortasse nostra repetere prohibemur , quia uidelicet nostra sunt , sicut et diligere eos qui nos diligunt , id est quia nos diligunt . 
Quae enim propter nos habere non debemus , ut huius scilicet possessionis in nobis finem constituamus , multo minus propter nosmetipsos repetere ablatam debemus , quod uidelicet fortasse Deus per alios melius quam per nos disponere uult uel quae nobis nocitura esse praeuidebat . 
Itaque repetere licet nos quae Dei sunt potius quam quae nostra sunt , hoc est propter Deum potius , ut secundum eius uoluntatem ea disponamus , quam propter nos ; et tunc potius Deus in nobis sua repetit quam nos nostra , dum hoc uidelicet agimus ut potius Dei faciamus esse quam nostra . 
[ : ] SED SI ESURIERIT INIMICUS TUUS , CIBA ILLUM : SI SITIT , POTUM DA ILLI : HOC ENIM FACIENS , CARBONES IGNIS CONGERES SUPER CAPUT EIUS . 
SED SI . 
Dixi non uindicetis uos sed potius Deus , ut dictum est , sed e contrario benefacite male facientibus . 
Et hoc est SED SI etc . 
HOC ENIM . 
Reddit causam quare sic faciendum sit inimicis , quia per hoc facile poterimus ad salutem trahere . 
CAPUT , quod est principalis pars in corpore tamquam omnibus sensibus corporis ornatum , mentem siue animam nostram significat . 
CARBONES IGNIS incendia sunt caritatis uel lamenta paenitentiae , quibus anima paenitens cruciatur et contra semetipsam quasi quibusdam indignationis flammis accenditur . 
Hos itaque carbones super mentem inimici nostri congeramus , ei benefaciendo , dum per hoc eum ad amorem erga nos uel ad paenitentiam malorum , quae nobis intulit , accendimus . 
[ : ] NOLI VINCI A MALO , SED VINCE IN BONO MALUM . 
NOLI VINCI , hoc est superari a uitio tuo , si uidelicet ira tibi adeo dominatur ut reddat malum pro malo , sed uince et reprime ipsam iram tuam , per bonum malo recompensatum . 
Non enim malum est seruire homini sed uitio . 
[ : ] OMNIS ANIMA POTESTATIBUS SUBLIMIORIBUS SUBDITA SIT : NON EST ENIM POTESTAS NISI A DEO : QUAE AUTEM SUNT , A DEO ORDINATAE SUNT . 
OMNIS ANIMA , id est quaelibet rationalis creatura , SUBDITA SIT , hoc est libenter obediat . 
Quod quidem aduersus quorumdam fidelium opinionem dicit quibus omnino iniustum et inconuemens uidebatur , ut quislibet , iam ad fidem Christi conuersus , terrenae potestati amplius deseruiret seu obediret , quasi tales omnino potestates a Deo constitutae non essent . 
Unde et Dominus ipse , pro se ipso et Petro censum Caesari persoluere dignatus , proprio ad hoc nos hortatus est exemplo . 
SUBLIMIORIBUS , hoc est sibi praelatis , a Deo scilicet , sicut statim adnectit dicens : NON EST ENIM POTESTAS , siue bona scilicet siue mala uideatur . 
NISI A DEO , hoc est per eius dispositionem constituta . 
Cum enim principes boni sunt , dinini muneris est . 
Cum autem mali , uel ad uindictam peruersorum hominum uel ad purgationem seu probationem bonorum , a Deo sunt instituti , qui quamlibet impietatem etiam bene disponit . 
Unde et potestas diaboli uel cuiuslibet impii bona perhibetur , licet uoluntas eorum sit pessima uel operatio peruersa . 
Potestatem quippe a Deo accipiunt , a se uero uoluntatem malam habent . 
Unde et iniquo Pilato Veritas ait : Non haberes in me potestatem nisi datum esset tibi desuper . 
Et diabolus in nullo aggredi Iob poterat donec huius potestatis licentia sibi a Deo est concessa . 
QUAE AUTEM SUNT A DEO , scilicet instituta sunt , non tantum permissa . 
Nam et peccata Deus ipse permisit , non instituit . 
ORDINATAE SUNT , id est rationabiliter instituta . 
[ : ] ITAQUE QUI RESISTIT POTESTATI , DEI ORDINATIONI RESISTIT . 
QUI AUTEM RESISTUNT , IPSI SIBI DAMNATIONEM ACQUIRUNT : ITAQUE QUI . 
Quandoquidem scilicet omnis potestas a Deo est instituta . 
DAMNATIONEM ACQUIRUNT , id est hoc faciendo damnari merentur , quia Deo potius quam homini resistunt . 
Aliud est autem resistere tyrannidi mali praelati , aliud iustae eius potestati quam a Deo suscepit . 
Cum enim aliquid per uiolentiam agit quod ad eius potestatem et institutionem non pertinet , profecto cum ei in hoc resistimus , tyrannidi magis quam potestati obuiamus , homini scilicet potius quam Deo , quia hoc ex se praesumit , non ex Deo agit . 
Quando uero in his ad quae legitime constitutus est ei resistimus , tunc potestati contraimus . 
[ : ] NAM PRINCIPES NON SUNT TIMORI BONI OPERIS , SED MALI . 
VIS AUTEM NON TIMERE POTESTATEM ? 
BONUM FAC : ET HABEBIS LAUDEM EX ILLA : NAM PRINCIPES , id est eorum potestas non est timenda his qui bene operantur sed male . 
Quod statim ostendit dicens : VIS , tu aliquis , NON TIMERE POTESTATEM potius quam hominem , bene operare , et parcendo tibi approbabit opera tua et te bene agere testificabitur . 
[ : ] DEI ENIM MINISTER EST TIBI IN BONUM . 
SI AUTEM MALE FECERIS , TIME : NON ENIM SINE CAUSA GLADIUM PORTAT . 
DEI ENIM MINISTER EST : VINDEX IN IRAM EI QUI MALUM AGIT . 
GLADIUM PORTAT , id est non irrationabiliter ad occidendum etiam est instructus , quia uidelicet in hoc loco Deo deseruit qui super hoc eum instituit , ut uindicet mala . 
Et hoc est DEI ENIM etc . 
VINDEX IN IRAM , id est uindex irascendo male agenti potius quam homini , id est malitiae potius eius quam substantiae . 
[ : ] IDEO NECESSITATE SUBDITI ESTOTE NON SOLUM PROPTER IRAM , SED ET PROPTER CONSCIENTIAM . 
IDEO , quia scilicet minister est Dei , obedientes ei ESTOTE , Deo , et hoc NECESSITATE , id est pro manifesta utilitate quatn ex ministerio principum percipitis , NON SOLUM PROPTER IRAM eorum SED ETIAM PROPTER CONSCIENTIAM uestram , hoc est non solum propter formidinem uindictae ipsorum qui uos inobedientes sibi statim punirent , uerum etiam quia uobismetipsis conscii estis eos uobis necessarios esse ad malitiam reprimendam . 
[ : ] IDEO ENIM ET TRIBUTA PRAESTATIS : MINISTRI ENIM DEI SUNT , IN HOC IPSUM SERVIENTES . 
IDEO ENIM , quia uidelicet ita uobis necessarii sunt , uindicando scilicet de his qui male agunt , ut dictum est , tributa eis persoluitis ; IN HOC IPSI , scilicet Deo , SERVIENTES quod uindicant mala , uel de hoc ipso quod tributa suscipiunt , officium suum implere ualentes , quod nequaquam sine his expensis possent exercere , et ideo quia sic conscii estis uel quia hinc ita Deo militant . 
[ : ] REDDITE OMNIBUS DEBITA : CUI TRIBUTUM , TRIBUTUM : CUI VECTIGAL , VECTIGAL : CUI TIMOREM , TIMOREM : CUI HONOREM , HONOREM . 
REDDITE illis OMNIBUS quae pro hoc debetis ; CUT TRIBUTUM scilicet debetis , TRIBUTUM reddite . 
Origenes : Tributa terrae , uectigalia negotiationis . 
Haymo : CUI TRIBUTUM debetis reddere , reddite , sicut et ipse Conditor pro se et pro Petro didrachma . 
; Tributum ; dicitur a tribunis et ; tribuni ; a tribus . 
Siquidem Romulus in tres partes populum sibi subditum diuisit , in senatores scilicet qui et consules uocabantur , in milites et agricolas ; et unicuique parti principem unum constituit qui etiam tribunus dicebatur , eo quod uni ex partibus praeesset . 
Census uero qui a subditis exigebatur ; tributum ; dicebatur . 
CUI VECTIGAL . 
; Vectigal ; est tributum fiscale , et dicitur a uehendo , eo quod accipiatur de uectitus , id est de portatis mercibus . 
CUI TIMOREM . 
Iracundis maxime praelatis timor est exhibendus , ne ira commoti plus uindicent quam oporteat . 
Mansueti uero tanto amplius sunt honorandi , quo eos patientia digniores uel benigniores facit . 
[ : ] NEMINI QUICQUAM DEBEATIS , NISI UT INVICEM DILIGATIS : QUI ENIM DILIGIT PROXIMUM LEGEM IMPLEVIT . 
NEMINI QUIDQUAM DEBEATIS , hoc est ita uos ab omnibus debitis absoluite , ut nihil praeter caritatem debere uos recognoscatis . 
Quae sic semper est soluenda ut semper debeatur , et sic semper est impendenda ut tunc maxime retineatur cum impenditur . 
Pecunia autem cum persoluitur , ei cui redditur accedit et a reddente discedit . 
Diligere alterum est ei propter ipsum bene optare . 
INVICEM , hoc est inter uos , ut sit mutua dilectio . 
PROXIMUM , intellige omnem hominem qui humanitatis natura nobis coniunctus est et ex eodem patre Adam communem nobiscum ducit originem . 
Si enim Apostolus proximum intelligat Iudaeum tantum , secundum quod in lege dicitur : Non foenerabis proximo tuo sed alieno , nequaquam stare potest quod ait eum qui diligit proximum non adulterari etc . 
, cum uidelicet haec etiam committi in infidelibus possint . 
LEGEM Moysi dicit , ubi quae subiungit praecepta continentur . 
[ : ] NAM : NON ADULTERABIS : NON OCCIDES : NON FURABERIS : NON CONCUPISCES : ET SI QUOD EST ALIUD MANDATUM , IN HOC VERBO INSTAURATUR : DILIGES PROXIMUM TUUM TAMQUAM TE IPSUM . 
NAM NON ADULTERABIS . 
Adulterari seu moechari pro omni illicito concubitu lex ponere uidetur . 
Alioquin nusquam illam fornicationem excluderet quae ab eis committitur qui coningati non sunt . 
Cum itaque dicit : NON ADULTERABIS , speciem pro genere ponit , sicut e conuerso cum subdit NON OCCIDES , genus pro specie . 
Non enim occidi ab homine bestiam sed hominem uetat . 
Tunc autem homo hominem occidit , non Deum per eum , ut supra quoque innuimus , quando id propria gerit uoluntate , non dininae legis sanctione constrictus . 
De qua quidem iniusta occisione Dominus Petrum instruens ait : Qui acceperit gladium , gladio peribit . 
Qui per se acceperit , ait , non cui a potestate traditur , ad iustitiam scilicet exercendam , gladio perire dignus est . 
Tunc etiam per se tantummodo absque Deo id facit , cum ad propriam uoluntatem implendam , non ad iustitiam exercendam id agens , homicida fit . 
Unde Augustinus , Quaestionum in Exodo capitulo XXVII : Cum minister iudicis occidit eum quem iudex iussit occidi , profecto si id sponte faciat , homicida est , etiamsi eum occidat quem scit a iudice occidi debuisse . 
NON FURABERIS , id est non fraudulenter aliena tolles . 
Non enim Hebraei furtum fecerunt cum iussu diuino Aegyptios spoliauerunt ab his quae Dei magis quam ipsorum erant . 
FALSUM TESTIMONIUM contra conscientiam scilicet loquendo . 
NON CONCUPISCES , aliena scilicet non solummodo non tolles . 
ET SI MANDATUM , subaudis dilectionis , IN Hoc praecepto completur : DILIGES etc . 
Aliud est dicere SICUT TE , aliud ' quantum te ' . 
Ibi quippe similitudo , hic aequalitas ostenditur . 
Unde et cum Veritas ait : Estote misericordes sicut et Pater uester caelestis similitudinem potius misericordiae quam aequalitatem expressit . 
Si autem unumquemque quantum me diligere deberem , omnes aequaliter a me diligendi essent . 
At uero cum nemo nisi propter Deum diligi debere uideatur , tanto amplius quisque diligi dignus est quanto Deo carior habetur et melior est . 
Si enim Deus , quia melior est , super omnes est diligendus , quicumque post eum meliores sunt , amplius diligendi sunt quam alii . 
Aliter quippe ordinata caritas non est . 
Eum autem plus diligimus cui ut beatior sit optamus , licet ei de corporalibus bonis minus ministremus uel de eius salute minus quam de nostra , uel eorum qui spiritualiter nobis adhaerent , curam agamus . 
Tunc autem quemlibet sicut nos diligimus cum eum ad beatitudinem sicut nos peruenire uolumus , eadem scilicet intentione circa eum habita quae circa nos , quia uidelicet hoc ei bonum existimamus esse sicut et nobis . 
Fortassis enim cum quis alium oderit , eum in paradiso iam esse uellet , quo nihil melius ei optare potest ; nec tamen ideo eum diligit , cum id non tam propter eum quam propter se ab eo liberandum faciat . 
[ : ] DILECTIO PROXIMO MALUM NON OPERATUR . 
PLENITUDO ERGO LEGIS EST DILECTIO . 
DILECTIO PROXIMI . 
Vere qui diligit proximum non adulterabit , non occidet etc . 
, quia nullum penitus MALUM OPER1LTUR . 
Unde apparet Dauid , dum cum Bersabee fornicaretur uel Uriam ad mortem proderet , nequaquam proximum dilexisse ; sed et cum alius dicat apostolus : Qui enim non diligit proximum quem uidet , Deum quem non uidet quomodo potest diligere ? 
utique nec Deum tunc dilexisse uidetur . 
Quomodo etiam dici potest alterum diligere sicut se ipsum , cum nec se ipsum uere diligat qui a morte animae sibi peccando non parcit ? 
Scriptum quippe est : Qui diligit iniquitatem , odit animam suam . 
PLENITUDO ERGO . 
Quandoquidem scilicet proximi etiam dilectio legem implet , ut dictum est , ergo multo magis de genere ipsius , quod EST DILECTIO , id recipi constat . 
Cum uero tota meritorum nostrorum summa in dilectione Dei consistat et proximi , diligenter utraque , si possumus , a nobis est describenda ; et insuper demonstrandum quomodo , praetermissa Dei dilectione quae maior est , ausus sit Apostolus dicere dilectionem proximi legem implere . 
Dilectio Dei ex toto corde in nobis est optima illa erga Deum uoluntas , qua ei tanto amplius placere studemus quanto amplius ei placendum esse recognoscimus . 
Ex toto autem corde seu ex tota anima id agimus quando sic ad eum penitus nostrae dilectionis intentionem dirigimus , ut non tam quid nobis utile sit quam quid ei placitum sit attendimus . 
Alioquin nos potius quam ipsum dilectionis nostrae finem , id est finalem et supremam institueremus causam . 
Dilectio uero Dei erga nos est ipsa diuinae gratiae de salute nostra dispositio . 
Proximum uero tamquam se diligit qui propter Deum tam bonam erga eum uoluntatem habet , ut sic se propter eum gerere studeat , ne ille de se iuste conqueri possit , sicut nec ipse sibi ab illo uult fieri de quo iuste conqueri queat . 
Ad hanc autem proximi dilectionem illa duo naturalis legis praecepta pertinent : Quod tibi non uis fieri , alteri ne feceris et Quae uultis ut faciant uobis homines , et uos eadem facite illis . 
Quorum quidem praeceptorum intelligentia quae sit habenda , non fortassis omnibus patet . 
Saepe enim ex caritate aliis honorem aut beneficium impendimus quod ab aliis suscipere recusamus , uel saepe alios pro iustitia punimus uel etiam interficimus , cum hoc ab aliis nullatenus pati uelimus . 
Quis etiam nesciat nonnumquam nos uelle ipsa nobis fieri quae non conuenit ? 
Nec tamen ideo nos aliis ea facere debere . 
Ut si uelim mihi assentire in malo , numquid aliis similiter assentire debeo ad peccandum ? 
Saepe etiam praelato de subiectis exigunt talia obsequia quae nequaquam conuenit eos subiectis reddere , et pauperes a diuitibus multa sibi fieri uolunt quae minime ipsi aliis facere possunt , ut uidelicet hoc implere queant : Quae uultis ut faciant uobis . 
. . etc . 
nisi forte dicatur hoc non esse generale praeceptum sed his tantum hoc praecipi qui uicem beneficiorum referre possunt , sicut et cum dicitur : Date eleemosynam uel Frange esurienti panem tuum his tantum qui hoc possunt iniungitur . 
Ut autem breuiter obiectis respondeamus , cum dicitur Quod tibi non uis . 
. . etc . 
et Quae uultis ut faciant . 
. . etc . 
sic accipi debent ut illud de iniuriis cauendis , istud de beneficiis impendendis intelligas , ac si dicatur : Sicut te iniuriari non uis , sic ab alienis abstine offensis , et sicut tibi in necessitatibus tuis uis misericorditer subueniri , ita et aliis subueni , si possis , in suis . 
Nemo autem bonus se id posse fatetur quod sui iuris non esse uel sibi minime conuenire credit . 
Cum autem Deus propter se tantum sit diligendus , proximus autem propter Deum , constat in dilectione proximi dilectionem Dei includi , cum ipsa uidelicet sine dilectione Dei esse non possit . 
Unde et cum eam describeremus , prouide ' propter Deum ' adiecimus . 
Dilectio uero Dei , cum naturaliter prior sit dilectione proximi sicut et Deus naturaliter prior est proximo , non ita e conuerso dilectionem proximi necessario comprehendit , cum sine proximo Deus diligi sicut etiam esse potest . 
Unde bene dilectionem proximi potius quam dilectionem Dei legem adimplere uidetur Apostolus dixisse . 
Non immerito quaeri potest si eos quoque diligere debeamus , qui in inferno sunt uel qui praedestinati ad uitam non sunt ? 
aut si sancti in alii etiam uita omnem proximum ita ut se diligent , tam eos scilicet quos damnatos iam uident uel damnandos , Deo reuelante , praeuident , quam electos ? 
Sed cum in proximo , sicut diximus , omnis homo sit intelligendus , quomodo dilectionem proximi retinebunt , si quosdam non diligent ? 
Aut quomodo ibi quam hic perfectiores habentur si in eis dilectio proximi sit contracta uel diminuta ? 
Neque enim cum sanctos angelos diligamus , peruersos diligere debemus . 
Quomodo ergo rationabilis est uel eorum uel nostra dilectio , si in ipsa etiam diaboli membra complectamur ? 
Numquid quia in hac uita qui praedestinati sint uel non sint ignoramus , ideo rationabiliter agamus omnes diligendo uel pro omnibus etiam orando ? 
Aut si hoc fieri rationabile non est , quomodo id facere iubemur pro ipsis et non potius pro nobis , cum nobis magis quam ipsis proficiat ? 
Quomodo etiam recta est intentio quae erronea ? 
Quia enim id eis profuturum esse credimus , id agimus . 
Aut si nos adhuc ignorantia excusat , quid de hoc respondemus quod - - cum non omnes saluandos esse sciamus , sed paucissimos iuxta illud Veritatis : Multi uocati , pauci uero electi et Arcta est uia quae ducit ad uitam . 
. . etc . 
- - tamen omnes saluari uolumus et pro omnibus oramus scientes scilicet nec nostram uoluntatem nec orationem effectum consequi debere ? 
Sed dicis illud Augustini : Habe caritatem et fac quidquid uis . 
et recordaris illud Hieronymi : Caritas mensuram non habet . 
Unde saepe caritas modum nos ita excedere compellit , ut fieri uelimus quod fieri nequaquam bonum est aut iustum , et e contrario nolle fieri quod fieri bonum est , sicut interfici sanctos uel affligi , quae etiam eis cooperantur in bonum . 
Sed hanc Ethicae nostrae reseruamus discussionem . 
[ : ] ET HOC SCIENTES TEMPUS : QUIA HORA EST IAM NOS DE SOMNO SURGERE . 
NUNC ENIM PROPIOR EST NOSTRA SALUS , QUAM CUM CREDIDIMUS . 
ET HOC SCIENTES . 
Sic construe : ET HOC SCIENTES TEMPUS : QUIA HORA EST IAM NOS DE SOMNO SURGERE . 
Abiiciamus ergo opera tenebrarum etc . 
De somno , id est negligentia uel torpore boni operis . 
Cum dicit ' hora ' quae modicum est tempus , non diem uel hebdomadam seu mensem uel annum , sine dilatione nos id facere adhortatur . 
Quo enim breuius est tempus quo aliquid est agendum , citius hoc est faciendum . 
NUNC ENIM . 
Ideo celeriter surgendum nobis est a somno quia nunc , iam fidei nostrae bonds operibus superadditis , propinquiores sumus ad percipiendum aeternae uitae brauium QUAM CUM primo CREDIDIMUS , in ipso scilicet nostrae conuersionis exordio . 
[ : ] NOX PRAECESSIT , DIES AUTEM APPROPINQUAVIT . 
ABICIAMUS ERGO OPERA TENEBRARUM , ET INDUAMUR ARMA LUCIS . 
Metaphoram qua dixit a somno iam nobis surgendum esse , conuenientibus prosequitur uerbis , dicens iam noctem praecessise , quae dormitionis est tempus , et diem aduenisse . 
Nox ignorantia salutis est , DIES cognitio uel illuminatio . 
Non mirum dum hac nocte premebamur , si pigri ad operandum eramus . 
Expulsa est caecitas infidelitatis de cordibus , adueniente doctrina Christi qui ait : Ego sum lux mundi . 
Nec tam nos ab hac nocte quam ipsa a nobis recessit , nec tam nos ei quam ipsa nobis APPROPINQUAVIT , quia , nobis nequaquam id requirentibus , diuina sic operata est gratia sicut de ipso scriptum est Domino : Inuentus sum a non quaerentibus me . 
ABIICIAMUS ERGO . 
Quandoquidem scilicet nox ista iam PRAECESSIT et dies APPROPINQUAVIT , nec dicit iam abiiciantur sed abiiciamus quia iam per fidem illuminati , operari ualemus . 
OPERA TENEBRARUM dicit mala opera , iuxta illud Veritatis : Omnis qui male agit , odit lucem uel opera infidelium et tenebrosorum quibus nondum Sol iustitiae iste ortus est , ut eorum illuminet corda . 
ARMA LUCIS uirtutes sunt fidelium quibus contra uitia uel diabolicas tentationes dimicant . 
[ : ] SICUT IN DIE HONESTE AMBULEMUS : NON IN COMESATIONIBUS , ET EBRIETATIBUS , NON IN CUBILIBUS , ET IMPUDICITIIS , NON IN CONTENTIONE , ET AEMULATIONE : Sic , inquam , induamur arma lucis , ut ita induti HONESTE AMBULEMUS tamquam IN DIE quando pretiosioribus indumentis quisque induitur . 
NON IN . 
Quae sint abiicienda opera prius docet . 
Non in COMESSATIONIBUS , subaudis AMBULEMUS , hoc est pedes nostros , qui affectus animi intelliguntur , in istls non ponamus . 
Comessatio conuinium dicitur de dinersis familiis congregatum , ubi quisque de suo aliquid ponit , et ideo securius comedit tamquam de suo uescens , atque auidius ne quasi minus cibi consumens et aequaliter expendens iniuriari uideatur , et tanto licentius gulae indulget quanto plurimorum exemplis incitatur . 
Dicitur itaque comessatio quasi communis , ut dictum est , esus , a ' comedendo ' scilicet , hoc est simul edendo . 
Hieronymus : Comessatio est mensae collatio . 
Quales quidem comessationes et Salomon in Prouerbiis interdicens ait : Noli esse in conuiuiis potatorum , nec in comessationibus eorum qui carnes ad uescendum conferunt , quia uacantes potibus et dantes symbola consumentur . 
Haymo : Comessatio dicitur mensae alternatio . 
Sunt enim conuiuia quae celebrantur alternatim et praeparantur a sociis per dies et uices . 
Sunt alia quae ex communione , quando unus affert panem , alius carnes , alius uinum . 
. . etc . 
Briam genere masculino dicimus calicem aptum potationi a quo dicitur ' ebrietas ' quae est potatio nimia . 
Quod autem hoc loco dicit Apostolus : NON IN COMESSATIONIBUS ET EBRIETATIBUS , ad illud respicit qund in Euangelio Dominus ait : Videte ne grauentur corda uestra in crapula et ebrietate hoc est superfluo cibo et potu . 
NON IN CUBILIBUS . 
Quae comessationes et ebrietates sequantur consequenter adiungit , ut eo amplius uitentur quo ex eis peiora proueniunt . 
Cubilia proprie ferarum sunt uel irrationalium animalium , quibus ebriorum lecti comparantur , in quibus , imagine Dei , id est ratione , per ebrietatem extincta , facti sunt sicut equus et mulus quibus non est intellectus . 
Ebrietatem quoque impudicitia sequitur . 
Unde et idem alibi exhortatur Apostolus : Nolite inebriari uino in quo est luxuria . 
Quod pessimo nobis exemplo beati Loth ebrietas exhibet . 
Tale est ergo in cubilibus ET IMPUDICITIIS ac si diceret in cubilibus impudicis , ubi absque omni reuerentia quasi pecudes ebrii luxuriantur . 
Ad has maxime comessationes et ebrietates , impudicitiae praedicator Ouidius fornicarios uenire adhortatur , ut inde facile fornicationum suarum occasionem assumant . 
NON IN CONTENTIONE . 
Tumultuosa est ebrietas et facile in contentionem prorumpit et litiget . 
Aemulationem dicit zelum malum id est commotionem odii in alterum , quod maxime ex conuiciis uel iniuriis contentionum sequitur . 
Fere enim omnes et maxime liberales homines magis ex turpitudine uerborum quam ex iactura damnorum in odium accenduntur . 
[ : ] SED INDUITE DOMINUM IESUM CHRISTUM , ET CARNIS CURAM NE FECERITIS IN DESIDERIIS . 
Post opera tenebrarum quae abiicienda dicit , arma lucis , id est uirtutes Christi quas induamur subponit , dicens : SED INDUIMINI . 
Agnum uel leonem induere dicitur quicumque habitum mansueti uel crudelis assumit ; sed et CHRISTUM , qui plenitudo est omnium uirtutum , induere dicitur qui eius sequendo uestigia , omnibus pro posse suo studet se adornare uirtutibus . 
Dicit idem Apostolus alibi de Christo : Qui factus est sapientia nobis a Deo et iustitia et sanctificatio et redemptio ac si aperte dicat eum nobis omnes uirtutes fieri , ut , cum uirtutibus adornamur , Christum induere recte dicamur . 
Et ut spiritaliter Christum induere possitis , carnaliter ne uiuatis , cum uidelicet caro aduersus spiritum concupiscat , hoc est Christum , CURAM NE FECERITIS IN DESIDERIIS . 
In desideriis , inquit , hoc est non in superfluitate uoluptatum sed in necessitate alimentorum . 
Oportet enim et corpori quoque nostro necessaria impendi sicut superflua subtrahi , ut uidelicet naturae substantia conseruetur et uitiorum fomenta denegentur . 
Non ergo ait simpliciter CARNIS curam ne habueritis , sed in desideriis , hoc est in uoluptatibus potius quam in necessitatibus . 
Non enim naturae sed uitiorum hostes esse debemus . 
[ : ] INFIRMUM AUTEM IN FIDE ASSUMITE , NON IN DISCEPTATIONIBUS COGITATIONUM . 
INFIRMUM AUTEM . 
Cum superius dixisset non in contentione , hic praecipue cuidam peruersae contentioni in primitiua ecclesia statim exortae finem imponere studet . 
Quidam enim , ad fidem nouiter conuersi Iudaei et nondum de libertate Christianae fidei satis instructi , putabant adhuc etiam carnales obseruantias legis retinendas esse et praecipue a cam porcine et caeteris cibis quos lex interdixit , nunc quoque abstinendum esse , eo maxime fortassis quod quidquid abstinentiae esse uidetur , uirtuti deputatur . 
Sicut ergo superius superfluas comessationes interdixit ita hic superfluis abstinentiis consulit , ne per huius contentionis dissensionem , infirma adhuc , hoc est imperfecta , Iudaeorum conuersorum fide , adeo illos scandalizaret ut ad Iudaismum redirent , si ab his scilicet interdicerentur abstinentiis quas lex ante sanxerat , immo ipse Dominus per legem . 
Unde his , qui inter Romanos perfectae fidei uel doctrinae iam in talibus erant , consulit Apostolus , ut si quis de nouiter conuersis Iudaeis adhuc infirmus , hoc est imperfectus in fide sit , nondum uidelicet credens Christum seu euangelicam doctrinam ad salutem aufficere sine carnalibus legis obseruantiis , non ideo eum abiiciant ; sed assumant eum , uenientem scilicet ad conuersionem , non disceptantes de cogitationibus eius , hoc est de hoc quod in talibus credit non contendentes . 
Facile enim contingere poterit ut qui adhuc in exordio suae conuersionis imperfectae est fidei , paulatim postmodum instructus ad perfectionem perueniat . 
[ : ] ALIUS ENIM CREDIT MANDUCARE OMNIA : QUI AUTEM INFIRMUS EST , OLUS MANDUCAT . 
ALIUS ENIM . 
Unde disceptationes , id est contentiones , huiusmodi sint exponit , dicens quia alius , quam ille scilicet praemissus qui imperfectae est fidei , CREDIT SE MANDUCARE OMNIA , hoc est licere sibi quibuslibet cibis uesci , ut nullum uidelicet inde reatum propter legem incurrat . 
QUI AUTEM , ac si diceret : sed qui hoc non credit abstineat , ab his scilicet quos ueretur cibis , ne uidelicet contra conscientiam propriam agens peccet . 
Et hoc est QUI INFIRMUS EST , in hac scilicet fide ciborum , timens uidelicet se contaminari quibusdam cibis , OLUS MANDUCET , hoc est id ei consulo ut eis utatur cibis quos et facile possit habere et minus scandali aliis inde praebere , et nonnullam etiam suae religionis commendationem accipere . 
Si enim alias carnes ederet , alias non , facile iudaizare conuinceretur . 
Sed cum ab omnibus communiter abstinet et uilioribus contentus est cibis , religioni potius quam errori fidei deputatur . 
[ : ] IS QUI MANDUCAT , NON MANDUCANTEM NON SPERNAT : ET QUI NON MANDUCAT , MANDUCANTEM NON IUDICET : DEUS ENIM ILLUM ASSUMPSIT . 
IS QUI . 
Postquam dixit in talibus non esse contendendum , dicit etiam non ab altero in corde suo aduersus alterum esse superbiendum , ut uidelicet is , qui MANDUCAT omnia , quasi de perfectione suae fidei gloriando SPERNAT eum in corde suo et quasi damnandum censeat qui non manducat omnia , hoc est a quibusdam abstinet . 
ET QUI NON MANDUCAT , scilicet omnia similiter , NON ideo IUDICET , hoc est damnandum censeat . 
MANDUCANTEM quasi legis transgressorem . 
DEUS ENIM ILLUM , tam scilicet qui manducat quam qui abstinet assumit , non abiicit . 
Multi etenim , ad fidem conuersi sunt in multis adhuc errantes et postea paulatim inde correcti et edocti sunt . 
Nota quod ait ' assumptum ' potius a Deo quam ' per se uenientem ' , iuxta illud Veritatis : Nemo uenit ad me nisi Pater meus , qui misit me , traxerit eum . 
[ : ] TU QUIS ES , QUI IUDICES ALIENUM SERVUM ? 
SUO DOMINO STAT , AUT CADIT : STABIT AUTEM : POTENS EST ENIM DEUS STATUERE ILLUM . 
TU QUIS ES ? 
ac si diceret : quem te esse existimas qui praesumis SERVUM alterius iudicare , hoc est de his quae agenda sunt ei pro tuo arbitrio disponere ? 
Quod est dicere : dimitte hanc ordinationem uitae serui DOMINO suo qui uel per se ipsum uel per uicarios suos de his cum uoluerit eum instruat , non tu qui conseruus es , nec uenisti imperare sed obedire ; sicut et ille suo Domino , hoc est arbitrio Domini sui , tam bonus eius status in fide quam lapsus in errorem relinquendus est , et ad ipsum tantummodo spectat utrumque , a quo ipse quod meruerit recepturus est . 
STABIT AUTEM , ac si diceret : dixi STAT AUT CADIT ; sed quia quae dubia sunt in meliorem partem interpretari uel exponere debemus , dico potius stabit , hoc est non propter hoc damnabitur quod uel zelo legis abstinet , ne contra conscientiam peccet . 
POTENS EST ENIM , ac si diceret : ideo quod melius est opinor uel caritatiue assero , quia nihil aduersari uidetur quare hoc sperandum non sit . 
Et hoc est potens est DEUS etc . 
Id enim Deus posse dicitur quod , ne ab eo fiat , nulla impediri ratione uidetur uel auctoritate contradicitur . 
Tale est ergo potens est Deus ac si dicatur : nulla ne hoc faciat contraire ratio uidetur . 
[ : ] NAM ALIUS IUDICAT DIEM PLUS INTER DIEM : ALIUS IUDICAT OMNEM DIEM : UNUSQUISQUE IN SUO SENSU ABUNDET . 
NAM ALIUS . 
Unde ita alii alits iudicent uel reprehendant subiungit Apostolus , ex propriis scilicet conscientiis , cum alius scilicet censeat obseruandum in abstinentia supradictorum DIEM INTER DIEM , id est diem aliquam alil die interposita sicut modo quarta et sexta feria , quibus maxime ab omnibus quoque carnibus abstineri soles , propter edomandam scilicet carnem , non propter aliquod legis mandatum alius omnem diem , scilicet obseruandam esse , ab his uidelicet carnibus quas lex interdicit . 
UNUSQUISQUE in talibus , his scilicet diiudicandis uel deliberandis de quibus nulla adhuc discussio uel ratione uel auctoritate facta est . 
ABUNDET IN SUO SENSU , hoc est suam magis opinionem quam alterius sequatur . 
Nondum enim ab Apostolo uel ab aliis doctoribus manifesta ratio tradita Romanis istis fuerat , cur propter praeceptum legis haec abstinentia seruanda non esset . 
[ : ] QUI SAPIT DIEM , DOMINO SAPIT . 
ET QUI MANDUCAT , DOMINO MANDUCAT : GRATIAS ENIM AGIT DEO . 
ET QUI NON MANDUCAT , DOMINO NON MANDUCAT , ET GRATIAS AGIT DEO . 
QUI SAPIT DIEM , ac si diceret : ideo quisque uestrum in talibus adhuc prorsus indicio relinquatur quia aliter contra conscientiam agendo peccaret , sicut postmodum scilicet dicitur quia Omne quod non est ex fide , peccatum est . 
Et hoc est Qui sapit diem , hoc est credit aliquam obseruari debere , ad honorem Domini hoc facit , cui scilicet per abstinentiam hanc moderatam placere se credit . 
ET QUI MANDUCAT , hoc est a nullis sibi umquam abstinendum credit , cum uidelicet nullam rebellionem carnis quae domanda sit sentiat , uel infirmitatem patiatur quae abstinentiae contraria sit . 
Nondum enim in tempore apostolorum Quadragesimae uel sextae feriae sic institutam esse abstinentiam uel confirmatam credimus . 
DOMINO MANDUCAT , hoc est ad honorem similiter eius , propter hoc uidelicet quod statim subiungit quia GRATIAS ei AGIT , id est laudem refers , de refectione scilicet ab eo sibi praestita . 
EX quo perpendendum est quantae sit culpae has grates post cibum Domino non referre . 
ET QUI NON MANDUCAT , hoc est penitus abstinet propter legem ab his quae ipsa prohibet , ad honorem Domini NON MANDUCAT , hoc est abstinet . 
Non enim hanc obedientiae reuerentiam legi exhibet , nisi propter Deum qui eam dedit ; et cum abstineat insuper de perceptione alterius cibi concessi et a Deo praestiti , gratias agit . 
[ : ] NEMO ENIM NOSTRUM SIBI VIVIT , ET NEMO SIBI MORITUR . 
NEMO ENIM . 
Ideo et manducans et abstinens ad honorem Domini hoc agit , quia semper , tam uiuendo scilicet quam moriendo , electi Dominum honorant . 
Viuendo quidem glorificant iuxta illud Veritatis : Luceant opera uestra bona et glorificent Patrem uestrum qui in caelis est . 
Mors quoque iustorum Deum glorificat , sicut de Petro dicitur : Significans qua morte clarificaturus esset Deum quando nec in exitu quoque suo iustus a bonis operibus et oratione uel a laude sui Creatoris cessat . 
Tanto enim sollicitius quisque se praeparat quanto amplius ad coronae suae perceptionem propinquat . 
Sibi uiuere uel sibi mori dicitur qui ad commoda sua uel propriam gloriam potius quam ad honorem Dei haec disponere intendit . 
Multi etenim , morte quoque sua magnitudinem animi sui ostentantes , gloriam sibi acquirere cupierunt ; uel sibi etiam inferentes manus , morte cruciatus suos finiendos esse crediderunt . 
[ : ] SIVE ENIM VIVIMUS , DOMINO VIVIMUS : SIVE MORIMUR , DOMINO MORIMUR . 
SIVE ERGO VIVIMUS , SIVE MORIMUR , DOMINI SUMUS . 
SIVE ENIM . 
Quandoquidem scilicet nos electi non nobis , ut dictum est , VIVIMUS aut MORIMUR , ergo DOMINO ; ac per hoc siue uiuimus , [ siue morimur ] , hoc est tam uita nostra quam mors , Deo potius , ad cuius honorem fit , quam nobis est adscribenda , hoc est eius potius pro hoc dicenda est quam nostra . 
[ : ] IN HOC ENIM CHRISTUS ET MORTUUS EST , ET REVIXIT : UT ET MORTUORUM ET VIVORUM DOMINETUR . 
IN HOC ENIM , ac si diceret : In hoc quod MORTUUS EST , pro nobis scilicet et propter delicta nostra , ET RESURREXIT , scilicet similiter pro nobis et propter iustificationem nostram , sicut idem supra dixit Apostolus ; meruit tam morti nostrae quam uitae dominari , ut sicut utrumque pro nobis fecit ita tam moriendo quam uinendo nonnisi ei obedire et eius uoluntatem implere quaeramus . 
Aliter enim mortuorum Dominus non est sed quasi hostis puniendo , nisi etiam usque ad mortem in eius obedientia persistamus , parati animam non solum propter eius confessionem sed etiam pro fratribus ponere . 
[ : ] TU AUTEM QUID IUDICAS FRATREM TUUM ? 
aut TU QUARE SPERNIS FRATREM TUUM ? 
OMNES ENIM STABIMUS ANTE TRIBUNAL DEI . 
TU AUTEM QUID . 
Postquam dixit Tu quis es , qui iudicas alienum seruum ? 
addit nunc FRATREM TUUM , ut si hoc uidelicet pro iniuria quam facit Domino suo non dimittit saltem pro fraterna dilectione , ne scilicet fratrem suum scandalizet , eum sic iudicare desistat . 
aut si non iudicas , QUARE SPERNIS in talibus ubi magis intentio quam actio discutienda est , cum nondum uidelicet inde certa sit prolata sententia ? 
Pro talibus enim et similibus definiendis unde Romani altercabantur , in ipso epistolae suae principio Apostolus dixit se ad eos desiderare uenire , ut aliquem in eis sicut et in caeteris gentibus fructum haberet . 
OMNES ENIM , ac si diceret : non ita praesumatis dubia iudicare qui de certis a Deo cum omnibus aliis hominibus estis iudicandi , sed ei potius hoc iudicium reseruate qui recte de omnibus habet iudicare . 
Et hoc est OMNES ENIM . 
Unde et Veritas : Nolite iudicare et non iudicabimini hoc est non appetatis iudicare ne hinc iudicemini atque damnemini ; et ipse alibi Apostolus : Nolite ante tempus iudicare , quoadusque . 
. . etc . 
Si autem diligentius consideremus , sicut Dei potius est occidere quam nostrum , sic est indicare ; et postremo sicut omnia ad gloriam eius debemus facere ita ipse potius per nos cuncta haec operari debet quam nos ipsi . 
Tunc uero Deus iudicium potius facit quam homo , quando ipse uel per legem aliquam uel inspirahonem internam quid dicendum sit nos instruit , ut a nobis recitandum postea sit eius iudicium , non faciendum . 
Tribus itaque modis de aliquo prius dubio iudicari uidetur per Deum uidelicet ipsum sicut exposuimus , per aliquam rei manifestationem , per hominem de sua scilicet opinione praesumentem . 
Cum autem aliquo euentu rei quod dubium fuerat manifestatur , ipsa res indicare , non homo , dicitur . 
In dubiis itaque tantum homo iudicare dicitur . 
Quod omnino prohibetur , quando uidelicet propriam tantum existimationem sequens praesumit definire , cum nec per Deum adbuc nee per ipsam rei experientiam contingit eum eertum esse . 
STABIMUS , inquit , quasi erecti , ut cognosci ab omnibus possimus , ANTE TRIBUNAL , id est sedem iudiciariam , DEI potius qui falli non potest et iustus est quam hominis . 
Hanc quidem sedem Dei hominem a Verbo assumptum intellige . 
Pater enim omne iudicium dedit Filio quia Filius hominis est . 
In hoc quippe homine assumpto Filius Dei tam mortuus est quam resurrexit , sicut nunc dixit ; et inde maxime nobis iudicium damnationis imminet , si mortuo pro nobis , ut dictum est , et resuscitato pro nobis , tam mors nostra quam uita inseparabiliter non adhaereat atque ad obediendum parata sit . 
[ : ] SCRIPTUM EST ENIM : VIVO EGO , DICIT DOMINUS , QUONIAM MIHI FLECTET OMNE GENU : ET OMNIS LINGUA CONFITEBITUR DEO . 
SCRIPTUM EST ENIM . 
Isaiae testimonio probat quod omnes a Deo sint iudicandi . 
VIVO EGO , ac si diceret : per memetipsum indeficienter uiuentem iuro . 
Genuflectitur iudici quando suppletur eius sententia , exspectatur cui resisti non potest . 
OMNIS LINGUA in illo indicio confitebitur Domino quia conscientia uniuscuiusque , de qua dictum est In corde et corde locuti sunt praestabitur eum uerum Dominum esse omnium , cum pro arbitrio eius omnium premia uel poenae disponentur , nec potens aliquis iudicio eius resistere ualebit . 
In illo itaque iudicio tam iudicantes quam iudicandi , uel qui etiam iudicati sunt , genuflectent quoniam omnes uel timore poenarum uel perceptae gratiae beneficio sub tanto se iudice humiliabunt . 
[ : ] ITAQUE UNUSQUISQUE NOSTRUM PRO SE RATIONEM REDDET DEO . 
ITAQUE , quia uidelicet ita omnes adstabimus ante tribunal tanti iudicis , RATIONEM REDDET , hoe est quantum ratio exegerit , [ UNUSQUISQUE ] recipiet a Domino de poena uel premio . 
[ : ] NON ERGO AMPLIUS INVICEM IUDICEMUS : SED HOC IUDICATE MAGIS , NE PONATIS OFFENDICULUM FRATRI , VEL SCANDALUM . 
NON ERGO , quia uidelicet ipse ita de omnibus , et maxime de his quorum dubia est intentio , iudicare habet . 
AMPLIUS , id est post admonitionem hanc nostram seu praeceptionem , INVICEM , alter uidelicet alterum pro talibus damnundum esse reputando , [ IUDICEMUS ] ; SED HOC MAGIS IUDICATE , id est potius obseruandum censete NE PONATIS OFFENDICULUM FRATRI , hoe est ne aliquid faciatis cuius exemplo corruptus ipse corruat , uel scandalizatus et exasperatus reprehensione nostra a fide recedat . 
[ : ] SCIO , ET CONFIDO IN DOMINO IESU , QUIA NIHIL COMMUNE PER IPSUM , NISI EI QUI EXISTIMAT QUID COMMUNE ESSE , ILLI COMMUNE EST . 
Et quoniam tota haec contentio ex cibis lege interdictis nascebatur , dicit neminem ex qualitate ciborum contaminari sed ex conscientia tantum transgressionis , si eis contra conscientiam uescatur . 
Et hoc est SCIO ET , non ex me sed confidenter haec dico ex doctrina Domini qui ex his solummodo quae de eorde exeunt , non ex his quae intrant in os , coinquinari hominem dicit ; et mittens ad praedicandum discipulos ait : Edentes et bibentes quae apud illos sunt quia nullus cibus communis , id est immundus , est per ipsum , hoc est ex se ipso , sed potius ex conscientia comedentis . 
Et hoc est NISI EI ae si diceret : sed EI QUI EXISTIMAT QUID , id est aliquem cibum , esse immundum , hoc est animam suam inde pollui , illi immundus est quia contra conscientiam suam illum comedendo peccat . 
Quae communicantur siue publicantur , tanto amplius immunda sunt quanto minus custodiuntur ideoque ' commune ' pro ' immundo ' ponitur . 
Unde et in Actibus apostolorum , inquit Origenes . 
Dominus dicit ad Petrum : ; Quod Deus mundauit tu commune ne dixeris ; . 
Marcus etiam euangelista ' communicare ' pro ' coinquinare ' ponens ait : Non intelligitis quia omne extrinsecus introiens in hominem non potest eum communicare , quia non introit in cor eius sed in uentrem uadit . 
Quae de homine exeunt , illa communicant hominem . 
[ : ] SI ENIM PROPTER CIBUM FRATER TUUS CONTRISTATUR , IAM NON SECUNDUM CARITATEM AMBULAS . 
NOLI CIBO TUO ILLUM PERDERE , PRO QUO CHRISTUS MORTUUS EST . 
SI ENIM . 
Dixi non ponatis offendiculum fratri , quia quisquis es , si PROPTER CIBUM tuum etc . 
, hoc est si Sustines eum sic offendere . 
NOLI . 
Post offendiculum uetat et scandalum quia offensus facile recederet a fide ; PRO QUO , scilicet saluando , etiam CHRISTUS MORTUUS EST ; ac si diceret : ne par uipendas salutem eius pro quo tantum pretium datum est . 
[ : ] NON ERGO BLASPHEMETUR BONUM NOSTRUM . 
NON ERGO . 
Generaliter admonet nos uitare blasphemiam omnem , per quam uidelicet a nostra fide alios repellamus , ac si dicat , quia uidelicet exemplo Christi lucrandi sunt potius homines nobis quam perdendi , caueamus facere quantum possumus per quod bona nostra fides BLASPHEMETUR . 
[ : ] NON EST REGNUM DEI ESCA ET POTUS : SED IUSTITIA , ET PAX , ET GAUDIUM IN SPIRITU SANCTO : NON EST , hoc est nullo genere cibi uel potus promeremur ut Deus in nobis regnet uel habitet . 
Quaecumque enim exterius bene fieri uidentur , et maxime quae ad abstinentiam pertinent , aeque reprobis ut electis communia sunt et hypocritis sicut ueris fidelibus . 
SED IUSTITIA , id est aequitas illa per quam quod tibi non uis , alteri ne facias ; ET PAX , inde scilicet proueniens , id est concordia cum fratribus , ET deinde GAUDIUM spirituale hinc exortum . 
[ : ] QUI ENIM IN HOC SERVIT CHRISTO , PLACET DEO , ET PROBATUS EST HOMINIBUS . 
QUI ENIM IN HOC , scilicet quod dixi , ut uidelicet scandalum fratris uitet et iustitiam sectetur et pacem , ut dictum est , SERVIT CHRISTO , hoc est ei hoc praecipienti obedit , ET PROBATUS EST HOMINIBUS , hoc est hominum quoque indicio probatur , id est laudatur atque commendatur . 
[ : ] ITAQUE QUAE PACIS SUNT , SECTEMUR : ET QUAE AEDIFICATIONIS SUNT , IN INVICEM CUSTODIAMUS . 
ITAQUE , hoc est et ita , scilicet ut dixi , scandala uitando prius , quae ad pacem pertinent , ut dixi , SECTEMUR , id est maxime studeamus concordiam tenere cum fratribus quoque ut dictum est , infirmis ; ET sic postmodum QUAE SUNT AEDIFICATIONIS , IN INVICEM CUSTODIAMUS , hoc est alter , qui perfectioris est fidei , alterius imperfectam adhuc fidem instruat et ad perfectionem promouere intendat . 
[ : ] NOLI PROPTER ESCAM DESTRUERE OPUS DEI , OMNIA QUIDEM MUNDA SUNT : SED MALUM EST HOMINI , QUI PER OFFENDICULUM MANDUCAT . 
NOLI , tu scilicet qui perfectiorem habens fidem omnia comedis , scandalizando nouiter conuersum et adhuc infirmum fratrem , OPUS DEI , hoc est illud fidei quod iam habet , in eo DESTRVERE . 
OMNIA QUIDEM , ac si diceret : reuera tecum assentimus quia nulla genera ciborum esu suo pollnunt animam , sed damnosum est tamen hoc scienter comedere ubi ogenditur frater . 
[ : ] BONUM EST NON MANDUCARE CARNEM , ET NON BIBERE VINUM , NEQUE IN QUO FRATER TUUS OFFENDITUR , AUT SCANDALIZATUR , AUT INFIRMATUR . 
BONUM EST , ac si diceret : ita , ut dixi , comedere malum est , sed e contrario penitus abstinere propter offendiculum fratris uitandum salubre est . 
Exemplo Danielis qui a uino quoque infidelis regis abstinebat , Iudaei etiam conuersi ab omni uino infidelium ahstinere censebant . 
OFFENDITUR , penitus a fide recedendo , uel saltem SCANDALIZATUR , id est apud se perturbatur quasi talem fidem , ad quam conuersus sit , ludicans legi contrariam et peruersam ; aut INFIRMATUR , in fide scilicet suae professionis , de ipsa dubitando , si non penitus eam damnando . 
[ : ] TU FIDEM HABES ? 
PENES TEMET IPSUM HABE CORAM DEO . 
BEATUS QUI NON IUDICAT SEMETIPSUM IN EO QUO PROBAT . 
TU FIDEM , ac si diceret : TU quidem qui omnia credis manducanda , HABES FIDEM apud te , hoc est tuo iudicio approbatam ; sed habe illam et CORAM DEO , hoc est ut ei placeat et eius iudicio approhetur . 
Ea enim quae coram nobis sunt uidere possumus atque cognoscere , et ea Deus scire dicitur quae approbat et nescire quae reprobat . 
BEATUS , est subaudis , QUI NON IUDICAT SEMETIPSUM , hoc est qui non acquirit sibi damnationem ex his quae ipse potius quam Deus PROBAT , hoc est approbat , uel non improbat esse facienda ; ac si diceret : qui tantae discretionis est ut etiam de his quae credit licere fieri , ita prouidet ne ipsa indiscrete faciendo damnationem uel iram Dei incurrat . 
Ut enim Salomon ait : Sunt uiae hominis quae uidentur rectue ; nouissima autem illius deducunt ad mortem . 
Et ad Cain Dominus ait : Nonne si recte offeras , recte autem non diuidas , peccasti ? 
[ : ] QUI AUTEM DISCERNIT , SI MANDUCAVERIT , DAMNATUS EST : QUIA NON EX FIDE . 
OMNE AUTEM , QUOD NON EX FIDE , PECCATUM EST . 
QUI AUTEM , ac si diceret : sicut ille beatus est qui a licitis abstinet , ne his indiscrete utendo , ad scandalum scilicet fratris , damnationem incurrat ita e contrario , ille qui contra conscientiam suam etiam licitis utitur peccat . 
Et hoc est : QUI AUTEM DISCERNIT , hoc est distinguit quosdam cibos , credendo scilicet eos propter prohibitionem legis non esse comedendos , et tamen contra conscientiam suam eos comedit , dum uidelicet credit ab ipso non debere comedi , reus per hoc statuitur QUIA NON EX FIDE EST quod facit , immo contra fidem suam agit , id est contra hoc quod credit agit . 
Credit enim non esse comedendum et tamen comedit , ac per hoc peccat . 
OMNE AUTEM , ac si diceret : quia quidquid contra hoc quod creditur fit , siue in esu siue in aliis , PECCATUM EST . 
Deus namque , qui cordis inspector est , non tam quae fiunt quam quo animo fiunt attendit . 
Non immerito autem quaeri potest de his qui interficiebant fideles quos seductores putabant , iuxta illud Veritatis : Venit hora ut omnis qui interficit uos arbitretur obsequium se praestare Deo utrum in hoc peccauerint ? 
Si enim credebant eos seductores animanim et ideo dignos morte , quomodo contra conscientiam suam eis parcere debebant ? 
Quippe si parcerent , contra conscientiam suam agerent et ita peccarent . 
Sed rursus cum interficiunt innocentes , immo electos Dei , quod iniquum est , dicemus eos non peccare aut eos in hoc bonam intentionem habere quae maxime errat , ideoque bona aestimatur potius esse quam sit ? 
Quomodo etiam ignorantia excusat eos a peccato , cum constet nonnulla etiam peccata ignorantiae dici ? 
Alioquin quomodo psalmista diceret ad Deum : Effunde dram tuam in gentes quae te non nouerunt ? 
et Veritas de persecutoribus suis : Pater , ignosce illis quia nesciunt quid faciunt ? 
Ubi enim culpa non praecessit , quid est opus ignosci ? 
Si enim ignorantia uel etiam fidei error excuses penitus a culpa , unde Iudaei uel gentiles aut quilibet infideles de infidelitate sua damnandi sunt , cum unusquisque fidem suam rectam esse putet ? 
Quis enim sponte in ea persistat fide quam erroneam credat , aut sibi partem eligat deteriorem ? 
De talibus tamen Veritas ait : Qui non credit , iam iudicatus est . 
Sed huius rei discussionem Ethicae nostrae reseruamus . 
Quaerendum quoque arbitror cur hoc loco Apostolus consulat alienis etiam cibis propter scandalum infiimorum fratrum abstinendum , cum in epistola ad Galatas dicat se in hoc Petro restitisse quia reprehensibilis erat ? 
Sed hoc definiendum illi loco reseruamus . 
Quaerendum etiam si , iuxta ipsum Apostolum , omnia munda mundis et nihil reiiciendum in cibis quod cum gratiarum actione percipiatur , cur etiam apostoli uel sancti patres quaedam nobis in cibo sicut etiam lex interdixerunt ? 
Unde etiam in Actibus apostolorum continetur : Surrexerunt quidam de haeresi Pharisueorum qui crediderant , dicentes quia oportet circumcidi eos , praecipere quoque seruare legem Moysi . 
Surgens Petrus dixit ad eos : Quid tentatis Deum , imponere iugum super ceruicem discipulorum quod neque patres nostri neque nos portare potuimus ? 
Sed per gratiam Domini Iesu credimus saluari quemadmodum et illi . 
Item : Respondit Iacoous dicens : Notum a succulo est Domino opus suum . 
Propter quod ego iudico non inquietari eos qus ex gentibus conuertuntur ad Deum , sed scribere ad eos ut abstineant se a contaminationibus simulacrorum et fornicatione et suffocatis et sanguine . 
Moyses enim a temporibus antiquis habet in ciuitatibus singulis qui eum praedicent in synagogis , ubi per omne sabbatum legitur . 
Origenes in hae epistola , supra , ubi scriptum est : ; Si igitur praeputium iustitiae ; etc . 
; ' verbis autem uidere ' usque ' sanguis ipsius est ' quod inuenies in quarta pagina seeundi quaterni . 
Ambrosius , In epistola ad Galatas , de apostolis : Praeterea cum legem dedissent non molestari eos qui ex gentibus credebant , sed ut ab his tantum obseruarent , id est a sanguine et fornicatione et idololatria , non utique ab homicidio prohibiti sunt cum iubentur a sanguine obseruare . 
Sed hoc acceperunt quod Noe a Deo didicerat , ut obseruarent a sanguine edendo cum carne . 
Quae sophistae Graecorum non intelligentes scientes tamen a sanguine abstinendum , adulterarunt Scripturam , quartum mandatum addentes et a suffocato obseruandum ; [ quod , puto , nune Dei nutu intellecturi sunt ] quia iam supra dictum erat quod addiderunt , Hieronymus , In Ezechiele : ; Omne morticinum et captum a bestia de auibus et pecoribus non comedent sacerdotes ; . 
Et iuxta litteram omni generi electo , regali scilicet et sacerdotali , quod proprie ad Christianos refertur qui uncti sunt oleo spirituali , de quo scriptum est : ; Unxit te Deus , Deus tuus , oleo exsultationis prae participibus tuis ; , haec praecepta conueniunt , ut morticinum non comedat tam de auibus quam de pecoribus , cuius nequaquam sanguis effusus est , quod in Actibus apostolorum dicitur ' suffocatum ' et quae necessario obseruanda de Ierusalem apostolorum epistola monet , et captum a bestia quia et ipsum similiter suffocatum est . 
Ex Paenitentiali Theodori : Animalia quae a lupis seu canibus lacerantur non sunt comedenda , nec cernus nee eapra si mortui inuenti fuerint , nisi forte ab homine adhuc uiua occidantur prius , sed porcis et canibus dentur . 
Aues uero et animalia caetera , si in retibus strangulentur , non sunt comedenda , nec si oppresserit accipiter et si sic mortua inueniuntur , quia in Actibus apostolorum praecipitur abstinere a fornicatione , a sanguine suffocato et idololatria . 
Item : Si porci uel gallinae sanguinem hominis comedunt , mox occidantur et intralia proiiciantur , et caetera caro manducetur . 
Si autem tardatur occisio , non comedantur . 
Si autem cadauera lacerauerint mortuorum , macerentur et post anni circulum comedantur . 
Si autem porci occiderint hominem , statim interficiantur et sepeliantur . 
Item : Qui manducat carnem immundam aut morticinam aut dilaceratam a bestiis quadraginta dies paeniteat . 
Si autem necessitate famis contingat , multo leuius est . 
Item : Qui sanguine uel quocumque immundo polluitur , si nescit qui manducat , leue est . 
Item : Qui sanguinem aut semen biberit pro aliqua re , quatuor annis paeniteat . 
Item : Piscis mortnus inuentus in flumine non est edendus . 
Si uero piscando tactus fuerit et ipso die inuentus , qui non haesitat manducet , qui autem dubitat non manducet . 
Ex Concilio Gangrensi , post Nicaenum concilium , capitulo II : Si quis carnem manducantem ex fide cum religione , praeter sangrunem et idolis immolatum et suffocatum , crediderit condemnandum tamquam spem non habentem qui eas manducat , anathema sit . 
Augustinus , De fide ad Petrum : Firmissime tene et nullatenus dubites omnem creaturam Dei bonam esse et nihil reiiciendum esse quod cum gratiarum actione percipitur ; et Dei seruos , qui a carnibus aut uino abstinent , non tamquam immunda quae a Deo facta sunt respuere sed a fortiori cibo et potu pro sola corporis castigatione abstinere . 
Sed si haec in apostolis et apostolicis uiris , quae contraria uidentur , diligenter in ipsa radicis intentione discutiamus , reperiemus haec et alia pro tempore et loco modo prohibenda esse , modo concedenda ; et nonnumquam in aliquibus prohibendis magis de honestate uitae quam de religione fidei prouisum esse . 
Sic enim In Hexaemeron beatus Ambrosius allium , quod ad medicamentum sumi concedit , ad cibum sumi interdicit , quod uidelicet fetore ipsius honesti uiri facile scandalizentur . 
Sic et de nonnullis aliis uilibus cibis propter honestatem conseruandam fieri credimus . 
Nec mirum etiam , si ea discretione qua Apostolus hic dicit a cibis quibusdam esse abstinendum , propter scandalum scilicet infirmorum ; et Iacobus in primitina ecclesia , quae infirmae adhuc fidei erat , eorurn interdixit esum in quibus fideles tunc maxime offendi considerabat . 
Nam et Apostolus ipse cum penitus circumcisionem interdicat , ad horam tamen cessit . 
Timotheum circumcidi permittendo , uel se ipsum etiam in ritu Iudaico cum quibusdam conuersis Iudaeis consecrando . 
Quod ergo aliqui sanctorum patrum in quibusdam locis uel temporibus , propter scandalum eorum cum quibus conuiuebant , rationabiliter prohibuerunt , postmodum alii , fide nostra iam optime roborata , laudabiliter concesserunt . 
Alioquin Moysi Apostolus inueniretur contrarius , si uidelicet quod uno tempore prohibitum est uel permissum , semper esset tenendum . 
Nonnulla etiam quaestio esse potest de Iudaeis seu proselytis , ante aduentum Christi per legis obseruantias professionem suam seu uotum facientibus , utrum postmodum ad fidem conuersi uotum uel in cibis uel in aliis transgredi queant ? 
Tunc quippe statum suum adhuc lege retinente , legitime factum fuisse uotum huiusmodi uidetur . 
Unde nequaquam uiolandum esse uidetur . 
Nec ille qui tunc illud fecit , postea factus Christianus , ab abstinentia illa ciborum absolutus esse uidetur , maxime cum remissius uinatur a nullis abstinendo quam a quibusdam . 
Nec uotum legitime factum bene quis intermittat , nisi ad maiora conscenderit quae illud tenere impediant . 
Ad quod quidem respondendum arbitror quod , si hoc non tam pro austeritate legis nunc obseruet quam pro uoti sui dispositione , nequaquam culpandus est nec ab hoc absoluendus est uoto , nisi forte propter aliquorum scandalum , eum adhuc in hoc iudaizare credentium , quasi nunc quoque statum suum legem retinere crederet et ob hoc abstineret . 
Videtur nec tale uotum legitime uel rationabiliter tunc esse factum , sed per errorem ab eo in professione id promissum esse , cum legem scilicet in pristino uigore suo perseueraturam crederet . 
[ : ] DEBEMUS AUTEM NOS FIRMIORES INBECILLITATES INFIRMORUM SUSTINERE , ET NON NOBIS PLACERE . 
DEBEMUS AUTEM . 
Dixi superius nihil esse commune , immo omnia munda fidelibus ; sed tamen debemus eorum qui aliter credunt et infirmiores sunt in fide debilitatem tolerare , ET NON NOBIS PLACERE , hoc est non nostram de eis uoluntatem implere , ipsos scilicet repellendo , sed eorum quaerere salutem , eos scilicet tolerando . 
[ : ] UNUSQUISQUE VESTRUM PROXIMO SUO PLACEAT IN BONUM , AD AEDIFICATIONEM . 
PLACEAT , hoc est placere studeat in eo quod culpabile non est , propter AEDIFICATIONEM scilicet ipsius . 
Aliter enim a nobis aedificari non poterit nisi nostram doctrinam susceperit ; et hoc exemplo Christi faciamus . 
[ : ] ETENIM CHRISTUS NON SIBI PLACUIT , SED SICUT SCRIPTUM EST : INPROPERIA INPROPERANTIUM TIBI CECIDERUNT SUPER ME . 
Et hoc est ETENIM , id est homo ille assumptus a Verbo , qui secundum specialem eius unctionem specialiter Christus dicitur , non tam humanae quam diuinae uoluntatis placitum implere studuit . 
Unde et ipsemet ait : Non ueni facere uoluntatem meam sed eius qui misit me . 
Voluntas quippe hominis ea proprie dicitur , quae ex infirmitate uel passibilitate carnis illata , eam naturaliter quietem appetit quae nullis affligatur molestiis sed ab omni penitus poena sit immunis , sicut et in primis parentibus ante peccatum concessum est et in futura uita plenius nobis concedendum est . 
Sicut enim poenam miseriae sic quietem constat esse , et sicut quod beatitudinis uel quietis est quisque appetit sic quod miseriae uel laboris est refugit . 
Talis itaque appetitus humana in nobis uoluntas dicitur ; quam quidem uoluntatem quisque obediendo sequitur . 
At , inquies , quomodo CHRISTUS NON SIBI PLACUIT , si placuit Deo Patri ? 
Numquid alteri placere potest quod alteri displiceat ? 
Numquid omnes iusti Christo placent sicut et Patri ? 
An uoluntas Patris est alia quam uoluntas Christi ? 
Quid itaque ? 
CHRISTUS NON SIBI PLACUIT uel non uenit facere uoluntatem suam , nisi quod numquam homo ille assumptus aliquid facere appetiuit quia hoc sibi suaue esse sperauit , sed quia hoc Deo placere credidit ? 
Omnes uero alii , quantumcumque sint sancti , quia omnino expertes peccati non sunt , nonnulla ex infirmitate uel passibilitate carnis appetunt , non alia de causa nisi ut ipsi infirmitati satisfaciant et praesentem passionem uel afflictionem euitent . 
Quod quidem est sibi placere uel suam uoluntatem facere , hoc est id tantum uel praecipue agere quia sibi credatur illud esse suaue , in se ipso scilicet huius actionis suae finem constituens ; quod a Christo longe penitus fuit . 
Tale est ergo CHRISTUS NON PLACUIT SIBI , sed uidelicet Deo Patri , quia nihil homo ille appetiit quia suaue ipsi esset sed quia hoc Deum approbare sciret uel eius in hoc praeceptum haberet . 
Cui et ipsemet ait : Propter uerba labiorum tuorum ego custodiui uias duras . 
Quam quidem passionem laboris propter obedientiam susceptam Apostolus statim adiungit , ut uidelicet per hoc ostendat eum Patri magis quam sibi placuisse : SED SICUT SCRIPTUM EST in psalmo LXVIII : IMPROPERIA etc . 
Quisquis exprobrat nuntio alicuius uel eum in aliquo deturpat seu inhonorat , non tam ei qui mittitur quam ei qui mittit imputandum est . 
Unde et Saulo dicitur : Saule , Saule , quid me persequeris ; me ; , inquam , potius quam ' meos ' quia propter me potius quam propter ipsos . 
Qu d est autem improperare Deo Patri nisi irridere generationem esse in diuinitate , quam carnalis eorum intelligentia capere non poterat ? 
Haec ergo irrisio super Christum cecidit , quia dum hanc generationem praedicaret uel se Filium Dei diceret , Patris in hoc gloriam , non propriam quaerendo , non solum irrisioni inde est habitus sed ad mortem quoque traditus , sicut scriptum est : Deum se patrem habere gloriatur ; uideamus si sermones illius ueri sint . 
. . etc . 
et in Euangelio : Confidit in Deo . 
Liberet nunc eum , si uult . 
Dixit enim quia Filius Dei sum . 
[ : ] QUAECUMQUE ENIM SCRIPTA SUNT , AD NOSTRAM DOCTRINAM SCRIPTA SUNT : UT PER PATIENTIAM , ET CONSOLATIONEM SCRIPTURARUM , SPEM HABEAMUS . 
QUAECUMQUE ENIM SCRIPTA SUNT , ac si aliquis diceret : quid ad nos Nouae Legis professores testimonium Veteris Testamenti , maxime cum eius opera respuamus ? 
respondet quia QUAECUMQUE SCRIPTA SUNT tam in Veteri scilicet quam in Nouo Testamento , AD NOSTRAM id est Christianorum , etc . 
Non enim illi in Veteri Testamento docentur sed excaecantur , qui litteram occidentem ibi sequuntur ; sed illi maxime qui frangentes exteriorem crustam mica interiore saginantur . 
Sed et saeculares litteras nonnisi ad doctrinam aliquam , uel morum uel litteraturae , uel ut in aliquo sacrae Scripturae opitulentur Deus scribi permisit , licet hoc illarum scriptores ignorarent . 
UT PER . 
Ad hoc , inquam , eis instruimur et docemur ut per PATIENTIAM in aduersis ET CONSOLATIONEM in scripturis factam , de brauio uidelicet aeternae beatitudinis , spe per omnia corroboremur in Deo , scientes quia Si compatimur et conregnabimus et In patientia uestra possidebitis animas uestras . 
Haec autem spes illa est de qua superius dictum est : Spes autem non confundit . 
autem cum de aduersitatibus praemisisset dicens : Improperia improperantium . 
. . etc . 
patientiam contra illa , scilicet necessariam , et consolationem SCRIPTURARUM apposuit . 
Cum autem in exordio huius epistolae praedixissem omnem scripturam aut docere aut mouere intendere , quomodo nunc dicitur quaecumque scripta sunt scribi ad nostram doctrinam - - nisi profecto quia ea etiam quae admonent ad doctrinam scripta sunt , non quidem ut doceant quid fiat sed ut doctrina efficaciam habeas , hoc est ut implere uelimus quod edocti sumus . 
[ : ] DEUS AUTEM PATIENTIAE ET SOLACII DET VOBIS ID IPSUM SAPERE IN ALTERUTRUM SECUNDUM IESUM CHRISTUM : DEUS AUTEM , hoc est sicut Christus non placuit sibi sed Deo , nec propriam gloriam sed Patris quaesiuit , ita ipse Deus , cuius est et patientiam et consolationem dare , DET VOBIS IDIPSUM SAPERE IN ALTERUTRUM , hoc est inter uos hoc quaerere ut alter alteri placeat in bonum SECUNDUM IESUM CHRISTUM , hoc est eius , ut dictum est , exemplo . 
[ : ] UT UNIANIMES , UNO ORE HONORIFICETIS DEUM , ET PATREM DOMINI NOSTRI IESU CHRISTI . 
UT UNANIMES , id est communiter tam infirmi in fide quam firmi , concordi ORE laudetis DEUM , de misericordia scilicet redemptionis nostrae per Filium suum nobis exhibita . 
Unde et cum dixisset Deum , addit eumdem ET PATREM DOMINI NOSTRI IESU CHRISTI , qui non solum ad gloriam suam sed ad nostram etiam saluationem habere talem Filium gloriatur , ut per eum etiam noster sit Pater qui descendit quaerere fratres . 
[ : ] PROPTER QUOD SUSCIPITE INVICEM , SICUT ET CHRISTUS SUSCEPIT VOS IN HONOREM DEI . 
PROPTER QUOD , ut uidelicet ita communiter ab omnibus honorificetur Deus , SUSCIPITE uos INVICEM , hoc est non ahiiciat uel exasperet alter alterum sed qui firmior est in fide atque perfectior in6rmum toleret . 
Et hoc exemplo Christi facile , qui uos Iudaeos et durae ceruicis , non solum infirmos fide sed mortuos infidelitate , non repulit sed suscepit , immo etiam traxit , ad glorificandum Deum scilicet et laudandum , tam de nostra scilicet conuersione quam de aliorum per nos . 
[ : ] DICO ENIM CHRISTUM IESUM MINISTRUM FUISSE CIRCUMCISIONIS PROPTER VERITATEM DEI , AD CONFIRMANDAS PROMISSIONES PATRUM : MINISTRUM FUISSE CIRCUMCRSIONIS , id est Iudaeorum , quibus soli per semetipsum praedicando uerbum uitae ministrauit , sicut et ipsemet ait : Non sum missus nisi ad oues quae perierunt domus Israel . 
PROPTER VERITATEM DEI , id est ut promissio Dei consisteret , qui specialiter et frequenter eis se mittere saluatorem promiserat . 
Et hoc est quod subdit AD CONFIRMANDAS , hoc est ut firmae et inconcussae permanerent PROMISSIONES illae antiquis patribus factae de Christo eis mittendo . 
Voluit enim debitorem se teneri promittendo , ut solutor fieret propitiando . 
[ : ] GENTES AUTEM SUPER MISERICORDIAM HONORARE DEUM , SICUT SCRIPTUM EST : PROPTER HOC CONFITEBOR TIBI IN GENTIBUS , ET NOMINI TUO CANTABO . 
GENTES AUTEM , ac si diceret : Dico Christum ministrum . 
. . etc . 
sed et gentes , dico subaudis , SUPER MISERICORDIA sibi a Deo impensa praecipue nunc HONORARE DEUM . 
Qui uidelicet quanto amplius olim per idololatriam a Deo remoti fuerant , tanto nunc ad culture Dei maiori copia propinquauerunt , ut ubi abundauit peccatum superabundaret et gratia . 
Et note quod superius propt er promissionem udaeis fact am non tam misericordiam dixit quam debitum intellexit . 
In gentibus uero tanto rectius misericordiam uocauit quanto eis pro multiplici sui erroris culpa minus debebatur . 
SICUT SCRIPTUM EST in psalmo , loquente scilicet ad Patrem in persona Christi dicentis : PROPTEREA CONFITEBOR TIBI IN GENTIBUS , hoc est laudari te faciam etiam a gentibus conuersis et tibi per me acquisitis . 
Quarum quidem primitiae Magi fuerunt siue Samaritani etiam illi quibus per Samaritanam illam innotuit , et fortasse etiam gentiles illi qui circa passionem per Philippum et Andream ad eum accesserunt , eum uidere cupientes ; de quibus ait : Nunc clarificatus est Filius hominis . 
ET NOMINI TUO , ad honorem tuum uel tuam dilatandam notitiam , spiritalibus canticis eos uacare faciam . 
Quod uero ait Propterea superius , continuatur in psalmo , ubi praemissum est : Et ab insurgentibus in me exaltabit . 
. . etc . 
Exaltatus quippe est per ipsos qui eum crucifigentes nomen eius delere crediderunt . 
De qua quidem exaltatione ipse quoque praedixerat : Et ego , si exaltatus fuero a terra , omnia traham ad me ipsum non solum uidelicet Iudaeos sed etiam gentes conuertendo . 
[ : ] ET ITERUM DICIT : LAETAMINI GENTES CUM PLEBE EIUS . 
ET ITERUM . 
Per Isaiam scilicet prouidens ecclesiam tam ex Iudaeis quam ex gentibus congregandam , hortatur communiter utrosque ad exsultandum et laudandum Deum de sua conuersione . 
Plebem Dei et quondam peculiarem populum eius Iudaeos dicit . 
[ : ] ET ITERUM : LAUDATE OMNES GENTES DOMINUM : ET MAGNIFICATE EUM OMNES POPULI . 
ET ITERUM , per ipsum Dauid . 
MAGNIFICATE , id est bonds operibus glorificate , OMNES POPULI , id est quaelibet fidelium multitudo , non solum ex gentibus , congregate . 
[ : ] ET RURSUS ISAIAS AIT : ERIT RADIX IESSE , ET QUI EXSURGET REGERE GENTES , IN EO GENTES SPERABUNT . 
ERIT RADIX . 
Aliud testimonium de conuersione gentium , post incarnationem scilicet Domini ab eo regendarum et in eo sperandarum . 
Sicut radix residuum est arboris incisae et si in terra sit recondite , multas ramusculorum emittit propagines , ita IESSE , patre Dauid , olim defuncto et tamquam arbore de uita praesenti absciso , quasi radicem et residuum sui Christum habuit , longe postea de semine suo nasciturum . 
Radix haec in terra recondite est , dum in ipsa cam sua quae terrenae substantiae est , sepultus , iuxta quod de semetipso ait : Sicut fuit Ionas in uentre ceti . 
. . etc . 
in multam propaginem fidelium resurgendo pullulauit secundum illam ipsius parabolam : Nisi granum frumenti . 
. . etc . 
Scimus autem et tune maxime radicem quamlibet germinare et quasi impinguari ut multiplicet , si ei fimus adhibeatur et stercora iuxta illud dominicae parabolae : Dimitte et hoc anno ut mittam stercora . 
Quid autem fimus uel stercora sunt huic radici admota , nisi sordes peccatorum nostrorum , quae suscepit per poenam et portauit in corpore quo , ut de ipso tamquam radice et omnium origine innumerae propaginis fructus in ecclesia nascerentur ? 
' Nihil ' quippe ' nasci profuit , nisi redimi profuisset ' . 
Hoc itaque Spiritus per Isaiam promittens ait : ERIT RADIX IESSE , hoc est , eo defuncto , supererit ei de semine suo posterit as per quam rest auretur ub erius in prole quod deperi it in arbore , quia plures fideles orientur quam antea de Iesse exstiterant . 
ET QUI , ac si diceret : et ille erit ista radix qui EXSURGET crescendo uehementer , donec eius corpus , quod est ecclesia , ubique dilatetur ; quarum regimini ipse semper tamquam caput praeerit sicut et promittit dicens : Ecce ego uobiscum sum omnibus diebus usque ad consummationem saeculi . 
De quo etiam regimine idem propheta alibi dicit : Et puer paruulus minabit eos . 
IN EUM , hoc est de gratia eius , non de lege uel suds uiribus confident ; hoc est radix de qua idem etiam quodam loco dicit propheta : Radix Iesse qui stat in signum populorum , ipsum gentes deprecabuntur et erit sepulchrum eius gloriosum de quo uidelicet sepulchro radix illa exsurgens in magnam creuit ramorum fructicem . 
[ : ] DEUS AUTEM SPEI REPLEAT VOS OMNI GAUDIO ET PACE IN CREDENDO : UT ABUNDETIS IN SPE , IN VIRTUTE SPIRITUS SANCTI . 
DEUS AUTEM . 
Dixi Laetamini gentes et In eum gentes sperabunt et hoc in uobis Romanis ipse IMPLEAT . 
Et hoc est Deus SPEI , hoc est de cuius gratia sperandum est omnibus , soli electi omne gaudium habere possum , tam in hac scilicet uita in spe quam in illa in re ; ET PACE , remouendo scilicet a uobis superbam illam contentionem , pro qua sedanda haec scripta est epistola . 
IN CREDENDO , UT , ac si diceret : Ut ex fide , per quam creditur et quae ; omnium bonorum est fundamentum ; proficiatis in spem et caritatem quae naturaliter inde sequuntur . 
Virtutem quippe SPIRITUS SANCTI amorem Dei in nobis dicit , qui contra omnia fortis est sicut scriptum est : Valida est sicut mors dilectio et iterum : Omnia suffert , omnia sustinet . 
[ : ] CERTUS SUM AUTEM FRATRES MEI ET EGO IPSE DE VOBIS , QUONIAM ET IPSI PLENI ESTIS DILECTIONE , REPLETI OMNI SCIENTIA , ITA UT POSSITIS ALTERUTRUM MONERE . 
CERTUS SUM . 
QUOS culpando diu terruerat , laudando ne desperent in fine mitigat , dicendo scilicet etiam apud eos esse qui et dilectione et scientia pleni sunt , ut scilicet altos instruere uelint et possint . 
Et hoc est Certus sum etc , ac si diceret : ac si ita corrigam uel moneam , QUONIAM ET IPSI , hoc est sicut in quibusdam personis pleni estis superba contentione uel ignorantia , ita et ipsi in quibusdam PLENI etc . 
OMNI SCIENTIA , ITA UT , hoc est ad hoc sufficientem habetis scientiam , ut POSSITIS inuicem uos adhortari ad bene operandum . 
[ : ] AUDACIUS AUTEM SCRIPSI VOBIS FRATRES EX PARTE , TAMQUAM IN MEMORIAM VOS REDUCENS : PROPTER GRATIAM , QUAE DATA EST MIHI A DEO , AUDACIUS AUTEM EX PARTE , hoc est aliquantulum maiori fiducia SCRIPSI VOBIS qui in loco mihi commisso estis , qui scilicet doctor specialiter sum gentium quam Iudaeorum . 
Et hoc est quod exponit , dicens utpote sollicitus de uobis PROPTER GRATIAM , id est officium apostolatus praedicandi gentibus mihi iniunctum ; de qua quidem gratia ipsemet ait : Gratis accepistis , gratis date . 
[ : ] UT SIM MINISTER CHRISTI IESU IN GENTIBUS : SANCTIFICANS EVANGELIUM DEI , UT FIAT OBLATIO GENTIUM ACCEPTA , SANCTIFICATA IN SPIRITU SANCTO . 
MINISTER CHRISTI est praedicator , dum non sua lucre sed Christi quaerit . 
Et quia nonnulli bene praedicant et male uiuunt , addit SANCTIFICANS , id est uita quoque mea commendans praedicationem quam de Deo facto , ut OBLATIO , id est oratio , etiam mea quam pro ipsis facto , sit ACCEPTA Deo ET SANCTIFICATA IN SPIRITU SANCTO , hoc est per Spiritum Sanctum , qui , ut supra dictum est , docet nos quid orandum sit et postulat pro nobis gemitibus inenarrabilibus , id est sanctum consequatur effectum ut nos omnes sanctos efficiat . 
[ : ] HABEO IGITUR GLORIAM IN CHRISTO IESU AD DEUM . 
HABEO IGITUR . 
Quia uidelicet ita facto , quae Christi sunt quaerendo , habeo GLORIAM hinc pro Christo cui in hoc deseruio apud DEUM , id est pretium diuino iudicio , si non humano , hinc acquiro . 
Quod quidem dicendo , exemplo suo ad fraternae dilectionis sollicitudinem eos adhortatur . 
[ : ] NON ENIM AUDEO ALIQUID LOQUI EORUM , QUAE PER ME NON EFFECIT CHRISTUS IN OBOEDIENTIAM GENTIUM , VERBO ET FACTIS : NON ENIM . 
Ostendit quomodo sanctificet uel commendet praedicationem suam , dicens se non praesumere aliquid LOQUI , hoc est sibi imputare per iactantiam quorum non habeas efficaciam , sicut pseudo - apostoli faciebant . 
IN OBEDIENTIAM GENTIUM , id est propter hoc ut ad obediendum mihi gentes traham , haec EFFICIT CHRISTUS in VERBO , id est per praedicationem meam , ET FACTIS , id est per miracula . 
[ : ] IN VIRTUTE SIGNORUM , ET PRODIGIORUM , IN VIRTUTE SPIRITUS SANCTI : ITA UT AB HIERUSALEM PER CIRCUITUM USQUE IN ILLYRICUM REPLEVERIM EVANGELIUM CHRISTI . 
Quae statim facta subdinidit dicens IN VIRTUTE , id est per potentiam mihi collatam , SIGNORUM ET PRODIGIORUM , id est signorum mirabilium . 
Sunt enim signa quaedam naturalia de quibus non miramur , sicut de planetis scriptum est : Ut sint in signa et tempora . 
Quae uero contra naturam , id est usitatum naturae cursum uen unt , ut leprosos mundare uel mortuos suscitare , haec prodigia , id est admiratione digna dicuntur . 
Unde ' prodigium ' quasi ' prodendum digito ' dicitur . 
IN VIRTUTE SPIRITUS SANCTI , hoc est ex potestate per gratiam Dei mihi collata , ad differentiam scilicet miraculorum antichristi seu magorum . 
Origenes : Signa appellantur in quibus , cum sit aliquid mirabile , indicatur quoque aliquid futurum ; prodigia uero in quibus tantummodo mirabile aliquid ostenditur . 
Scriptura interdum abusiue et prodigia pro signis et signa pro prodigus ponit . 
Haymo : Signa et prodigia pro uno accipiuntur hoc loco . 
ITA UT . 
Gloriam , inquam , habeo ad Deum , tantam scilicet de labore meo , ut totam illam terram AB IERUSALEM USQUE AD ILLYRICUM REPLEVERIM praedicatione Euangelii , ut uidelicet ostendat dignum se a Romanis exaudiri , qui a tot et tantis sit exauditus . 
Haymo : Illyricum prouincia est , finis Asiae et principium Europae . 
[ : ] SIC AUTEM HOC PRAEDICAVI EVANGELIUM , NON UBI NOMINATUS EST CHRISTUS , NE SUPER ALIENUM FUNDAMENTUM AEDIFICAREM : SIC AUTEM , scilicet uerbo et factis et uirtute signorum in his locis ubi prius de Christo nihil omnino auditum fuerat , ut uidelicet non sit mirabile si apud uos , iam ad Christum conuersos , praedicatio mea locum habeat . 
NE SUPER , ac si dicat : hoc scilicet mihi contingente , ut non aedificium fidei collocarem super aliorum praedicationem praecedentem , quae quasi meae praedicationis fundamentum esset . 
In quo difficilius ostendit quod ibi fecit quam quod apud Romanos facere cupit . 
[ : ] SED SICUT SCRIPTUM EST : QUIBUS NON EST ADNUNTIATUM DE EO , VIDEBUNT : ET QUI NON AUDIERUNT , INTELLEGENT . 
SCRIPTUM EST in Isaia , hoc est ut per me contingeret quod per illum prophetatum est , DE EO , id est Christo , VIDEBUNT , scilicet intelligendo . 
Quod statim exponens ait : ET QUI etc . 
[ : ] PROPTER QUOD ET INPEDIEBAR PLURIMUM VENIRE AD VOS , ET PROHIBETUS SUM USQUE ADHUC . 
[ : ] NUNC VERO ULTERIUS LOCUM NON HABENS IN HIS REGIONIBUS , CUPIDITATEM AUTEM HABENS VENIENDI AD VOS EX MULTIS IAM ANNIS : PROPTER QUOD , quia uidelicet ad tot penitus ignaros intendebam conuertendos . 
IMPENDIEBAR , ut pseudoapostolorum commenta excludat , dicentium eum ad tales uel tantos accedere non audere et maxime se praesentibus ; uel ut se rationabili causa excuset . 
PLURIMUM dicit , hoc est maxime , quia et aliae nonnullae potuerunt huius impedimenti esse causae . 
LOCUM , scilicet praedicandi uel causam morandi , omnibus bene confirmatis . 
[ : ] CUM IN HISPANIAM PROFICISCI COEPERO , SPERO QUOD PRAETERIENS VIDEAM VOS , ET A VOBIS DEDUCAR ILLUC , SI VOBIS PRIMUM EX PARTE FRUITUS FUERO . 
Origenes : Videtur haec in Achaia positus dicere , apud Corinthum . 
IN HISPANIAM . 
In transitu se eos uidere promittit , quasi innuens apud eos , qui iam conuersi erant , non diu sibi immorandum esse sicut et in exordio epistolae eos in aliquibus confirmandos dixit potius quam conuertendos . 
Decet etiam quemque bonum uirum minus promittere quam facere , et boni doctoris tanto gratior fit mora et amplius desideratur quanto breuior speratur . 
Praeuenit itaque illos ut in aduentu suo se praeparent et de quibus instrui uelint praeuideant . 
SPERO , nihil uidelicet ex me ipso de me praesumens sed totum Deo committens . 
ET A VOBIS : uult enim eos comites itineris sui esse , tum ut auctoritate Romanorum caeterae gentes facilius subiectae conuertantur , tum etiam ut aduersus pseudo - apostolos et quoslibet ei detrahentes , praedicationem eius quam ipsi audierint ualeant attestari , et eis , diu se cum in praedicatione circumeuntibus , sic saltem recompenset quod in transitu eos uiderit . 
dicit deduci se ab illis , quasi tutum se ostendens per conductum eorum qui caeteris imperant . 
In quo et eos de mora sua apud illos consolatur , quasi in eorum arbitrio hanc constituens . 
SI VOBIS . 
Haymo : Frui est aliquid cum delectatione possidere et amplecti et uidere . 
Et attende quod , cum proprie Dei frui sit ut beatus meminit Augustinus , hic non dicit frui simpliciter sed frui EX PARTE , sicut et ad Philemonem , cum diceret fruar te statim adiunxit in Domino . 
Deo quippe omnino fruimur dum illum propter se tantum obtinere cupimus , proximo uero fruimur ex parte , dum sic eum propter utilitatem ipsius per amorem amplectimur , ut tamen huius fruitionis finem , id est finalem et supremam causam , in Deo ponamus . 
Partim quippe proximus in causa est sed causa Deus suprema est . 
Ex parte itaque fruimur proximo sed ex toto fruimur Deo , quia ipse fruitionis suae tota est causa , proximus uero non tota suae fruitionis , ut diximus , causa est cum sit superior Deus , cum uidelicet de proximo quoque propter Deum cogitemus . 
Nota quod dicit PROFICISCI COEPERO , quia cum ad Romanos propter ipsos ueniat , non sibi imputat proficisci ad Hispaniam nisi cum ab ipsis recesserit , quando uidelicet propter , Hispanos totum egerit . 
Et attende quod cum dicit SI VOBIS PRIMUM , in tantum eorum beneuolentiam captat , quasi necessarium sibi iudicet nec se aliter de Hispanis facere posse nisi prius eos uisitet . 
[ : ] NUNC IGITUR PROFICISCAR IN HIERUSALEM MINISTRARE SANCTIS . 
NUNC IGITUR , quia uidelicet hic ulterius non habeo locum ; nunc , id est antequam ueniam ad uos , cum in gentibus specialiter apostolatum accepisset , unde et solus doctor gentium appellatur . 
Quantam etiam de Iudaeis conuersis curam habeat ostendit secundum quod alibi ait : Sollicitudo omnium ecclesiarum . 
Quod etiam fortassis ad excusationem quamdam sui praetendit , si ad eos scilicet uenire differat . 
MINISTRARE SANCTIS , id est illis qui ibi sunt fidelibus ex Iudaea conuersis , cibum ad necessitatem eorum a me collectum illis deferre . 
Habebat quippe in consuetudine Apostolus , sicut saepe testatur , de illa Hierosolymitana ecclesia , per ipsum Christum olim et per Petrum et Iacobum caeterosue apostolos conuersa , in corporeis necessitatibus maximam sollicitudinem , ut eis saltem corporalem cibum ministraret quibus aliorum praedicatio spiritualem . 
Praecipue uero eis subueniendum put ab at pluribus de causis . 
Plurimam quippe auctoritatem fidei nostrae dabat populus ille conuersus , qui solus a Deo legem suscipiens , peculiaris eius populus uocatus est ; et cum primo credidisset , quasi in nostrae fidei fundamento et caeteris in exemplo positus , plurimum ne deficeret sustentandus erat . 
Denique sicut in Actibus apostolorum legitur , tanta deuotione conuersi sunt ut , omnino proprium relinquentes , omnia quae habebant ad pedes apostolorum ponerent ; et sicut ipse in epistola ad Hebraeos meminit , maiorem uiolentiam Iudaeorum in amissione suarum rerum sustinuerant . 
Hic autem praecipue formam et exemplum episcopis Apostolus proponit , ut cum pauperes ecclesias seu monasteria conspexerint , eorum praedicatio eis alimenta colligat . 
[ : ] PROBAVERUNT ENIM MACEDONIA ET ACHAIA COLLATIONEM ALIQUAM FACERE IN PAUPERES SANCTORUM , QUI SUNT IN HIERUSALEM . 
PROBAVERUNT ENIM . 
Vide quam caute Romanos aliorum exemplo ad hanc eleemosynam similiter Hierosolymitanis faciendam inuitet , dicens eos qui haec tribuunt per se ipsos id faciendum probasse , id est laudasse , potius quam aliqua coactione uel exhortatione Apostoli . 
Unde et dicit probauerunt , id est quasi suo id iudicio approbantes , ad hoc me compulerunt . 
Haymo : Isti qui scientiam praedicandi non habebant , ut ad praedicandas gentes possent ire , erant in Ierusalem uacantes iugiter orationibus et ieiuniis . 
Quibus et apostoli de singulis prouinciis et locis , in quibus praedicabant , quidquid pecuniarum , argenti , auri , frumenti , uestimentorum accipiebant , eis mittere satagebant , maxime tamen Paulus qui pluribus gentibus praedicabat . 
Unde dicunt doctores quia aliquando amplius quam tres aut quinque modios argenti eis mittebat . 
Item : Macedonia et Achaia , quae Achaea uocatur a qua et populi eius Achaei dicuntur , prouinciae sunt nobilissimae Graecorum sibi adiacentes , quas Apostolus ecclesiis repleuit . 
Cum dicit MACEDONIA ET ACHAIA continens ponit pro contento , id est nomina terrarum propter nomina habitatorum , sicut et potum calicem appellamus . 
COLLATIONEM , quam symbolum Graece dicimus , ubi scilicet diuersa conferuntur et ponuntur a diuersis sicut in comessationibus fieri solet . 
Isti uero non suas sed pauperum comessationes de suo congregabant . 
[ : ] PLACUIT ENIM EIS : ET DEBITORES SUNT EORUM NAM SI SPIRITALIUM EORUM PARTICIPES FACTI SUNT GENTILES , DEBENT ET IN CARNALIBUS MINISTRARE EIS . 
PLACUIT ENIM , ac si diceret , bene dixi probauerunt ut hoc uoluntarii potius quam coacti agant , quia ex eorum uoluntate magis quam ex nostra concitatione id gerunt ; et merito Placuit , quia scilicet DEBITORES SUNT . 
Quod statim a minori conuincit dicens : NAM SI , hoc est cum SPIRITUALIUM bonorum quae illi habebant , sicut legis et prophetarum , uel etiam orationum et obsequiorum diuinorum quae quotidie ibi pro salute gentium celebrant . 
[ : ] HOC IGITUR CUM CONSUMMAVERO , ET ASSIGNAVERO EIS FRUCTUM HUNC , PROFICISCAR PER VOS IN HISPANIAM . 
Hoc IGITUR , quia uidelicet illis , sicut iustum est , placuit , CUM CONSUMMAVERO , hoc est perfecero hanc legationem et perueniens illud ASSIGNAVERO EIS FRUCTUM HUNC , uidelicet eleemosynae , hoc est distinxero qui haec eis mittant , ut pro eis tamquam benefactoribus suis orent , PROFICISCAR etc . 
Quamuis dicat Apostolus se profecturum IN HISPANIAM , incertum tamen est utrum hoc effecerit propter diuersorurn opiniones . 
Hieronymus , In Isaia , libro IV : ; Volabunt in nauibus alienigenarum et mare simul depracdabuntur ; . 
Quod de unius Pauli apostoli intelligamus exemplo , qui per Pamphyliam et Asiam et Macedoniam et Achaiam et diuersas insulas atque prouincias , ad Italiam quoque et ut ipse scribit ad Hispanias alienigenarum portatus est nauibus . 
Cassiodorus , super hanc epistolam Pauli : ; Proficiscar per uos in Hispaniam ; . 
Hoc quidem frequenter dicit sed numquam legimus esse completum . 
Unde desiderauit quod dicitur sed non prophetali ueritate completur . 
Nemo tamen Apostolum reum mendacii arguat , si hoc quod credidit non impleuit . 
Non enim per duplicitatem locutus est , ut uidelicet aliud diceret quam intenderet , hoc est aliud haberet ore quam corde . 
[ : ] SCIO AUTEM QUONIAM VENIENS AD VOS , IN ABUNDANTIA BENEDICTIONIS CHRISTI VENIAM . 
SCIO AUTEM , id est Spiritu reuelante didici , quamuis scilicet me transitum per uos habere dixerim . 
In quo quidem notandum est quod , dum hoc sibi reuelatum dicit ut sciat , innuit illud quod de Hispania praemisit ex opinione potius quam ex assertione protulisse . 
IN ABUNDANTIA BENEDICTIONIS , ut uidelicet , sicut de Ioseph legitur , ad introitum meum Dominus largam uobis caelestis gratiae benedictionem infundat , hoc est in spiritualibus multiplicet . 
[ : ] OBSECRO IGITUR VOS FRATRES PER DOMINUM NOSTRUM IESUM CHRISTUM , ET PER CARITATEM SPIRITUS UT ADIUVETIS ME IN ORATIONIBUS PRO ME AD DEUM , OBSECRO IGITUR , ut uidelicet quod uolo possim PER DOMINUM , si uidelicet in eo amplius perficere uultis et dilectionem Dei habetis . 
ORATIONIBUS : multorum enim preces fidelium , quamuis imperfectorum , multum apud Deum credit obtinere . 
[ : ] UT VENIAM AD VOS IN GAUDIO PER VOLUNTATEM DEI , ET REFRIGERER VOBISCUM . 
AB INFIDELIBUS , dum ita scilicet pro fidelibus qui ibi sunt laboro . 
OBSEQUII MEI , id est mihi iniuncti ad his qui per me hoc mittunt , uel etiam a Domino qui me ministrum siue dispensatorem ecclesiae constituit . 
OBILATIO eis tamquam ad altare Dei sacrificium per me delatum . 
ACCEPTA , id est placens et laeta . 
Si enim mihi graue aliquid ibi propter hoc acciderit , maxime contristabuntur . 
REFRIGERER , tum a labore longo quiescendo , tum desiderium meum implendo . 
[ : ] DEUS AUTEM PACIS SIT CUM OMNIBUS VOBIS . 
AMEN . 
DEUS AUTEM , siue scilicet ueniam siue non ; PACIS id est uos inuicem a superba contentione pacificans . 
Quod quidem in fine epistolae reseruans , ad quod praecipue ipsa tendat epistola , insinuat et quae in ea finalis sit causa siue intentio . 
[ : ] COMMENDO AUTEM VOBIS PHOEBEM SOROREM NOSTRAM , QUAE EST IN MINISTERIO ECCLESIAE , QUAE EST CENCHRIS : COMMENDO , scilicet precibus meis . 
PHOEBEM , per quam hanc epistolam Romanis de Corintho mittere creditur ; diues quaedam et nobilis mulier dicitur , quae de facultatibus suis uel aliorum fidelibus illis qui erant CENCHRIS necessaria ministrabat , exemplo scilicet sanctarum feminarum quae hoc Domino seu apostolis fecisse memorantur . 
Haec autem negotium quoddam habebat pro quo Romam uenire necesse habebat . 
Pro hac igitur Romanos Apostolus adhortatur et rogat ut eam honorifice suscipiant et in suo negotio , quantum possint , adiunent . 
SOROREM , fide , non carne . 
MINISTERIO , id est obsequio fidelium illorum qui sunt Cenchris , id est in eo loco qui sic uocatur , et dicitur esse portus Corinthi . 
Unde Haymo : Cenchrae autem portus est Corinthi . 
[ : ] UT EAM SUSCIPIATIS IN DOMINO DIGNE SANCTIS : ET ASSISTATIS EI IN QUOCUMQUE NEGOTIO VESTRI INDIGUERIT : ETENIM IPSA QUOQUE ADSTITIT MULTIS , ET MIHI IPSI . 
SUSCIPIATIS hospitio IN DOMINO , id est amore Dei , et ita honorifice ac benigne suscipiatis prout dignum est atque conueniens SANCTIS suscipere sanctam . 
ET ASSISTATIS EI , hoc est adinuetis eam . 
ETENIM : quod enim debetur ex multis eius praecedentibus meritis , ut non tam hoc ei tribuatur quam reddatur . 
Origenes : Apostolica auctoritate docet etiam feminas in ministerio ecclesiae constitui . 
In quo officio positam Phoeben apud ecclesiam quae est Cenchris , magna cum laude et commendatione prosequitur , quia in necessitatibus apostolicisque laboribus adstiterit . 
Locus hic duo docet , et haberi feminas ministras in ecclesia et tales debere assumi in ministerium , quae adstiterint multis et per bona officia usque ad apostolicam laudem meruerint peruenire . 
Hieronymus : In ministerio ecclesiae , sicut et nunc in orientalibus locis diaconissae mulieres in suo sexu ministrare uidentur in baptismo siue in ministerio uerbi , quia priuatim docuisse feminas inuenimus , sicut Priscillam cuius uir Aquila uocabatur . 
Idem , In epistola ad Timotheum : Adolescentiores autem uiduas deuita in ministerio diaconatus praeponere . 
Sanctus Epiphanius Iohanni Hierosolymitano : Numquam ego ordinaui diaconissas et ad alias misi prouincias neque feci quidquam ut ecclesiam scinderem . 
Quas itaque antiquitus diaconissas , id est ministras , nunc abbatissas , id est matres , uocamus . 
Cassiodorus , super hunc eumdem locum : Phoeben significat diaconissam fuisse matris ecclesiae ; quod in partibus Graecorum hodieque quasi militiae causa peragitur , quibus et baptizandi usus in ecclesia non negatur . 
Claudius quoque , in Expositione huius epistolae : Hic locus docet etiam feminas in ministerio ecclesiae constitui , in quo officio positam Phoeben apud ecclesiam quae est Cenchris , Apostolus magna cum laude et cornmendatione prosequitur . 
[ : ] SALUTATE PRISCAM ET AQUILAM , ADIUTORES MEOS IN CHRISTO IESU SALUTATE . 
In fine epistolae quosdam nominatim salutando plurimum commendat , ut eorum praecipue consilio et auctoritati , qui perfectiores erant , caeteri acquiescant . 
PRISCAM hic appellet Apostolus quae in Actibus apostolorum Priscilla nominatur , pulchra quaedam fortasse nominis allusione , ut eam scilicet senem sensu et maturam moribus insinuet . 
Erat autem Priscilla uxor Aquilae , et ambo de Iudaismo conuersi ad Christum . 
IN CHRISTO , id est pro Christo adiutores Apostoli in multis fuerunt , quos , olim cum caeteris Iudaeis per Claudium Roma expulsos . 
Apostolus Corinthum ueniens ibi inuenit , et quia eiusdem artis erat peritus , id est scenefactoriae , iunxit se illis ut simul operarentur . 
Unde et Beda . 
In Actibus apostolorum : Erant enim scenefactoriae artis . 
Quasi exsules et peregrini tentoria sibi , quibus in uia utantur , aedificant . 
Scenae enim Graece tabernacula dicuntur , etymologiam ab ; obumbrando ; , ducentia , apud quos umbra ; scena ; dicitur . 
Scenae enim uel scenomata quasi ; umbracula ; sonant , quae sagis ligneis aut laneis aut cilicinis siue ex arborum frondibus aut uirgultis ueteres componebant . 
Mystice autem sicut Petrus piscando nos a fluctibus saeculi extrahit , ita Paulus miracula protectionis erigendo ab imbre nos criminum , ab ardore tentationum et a uentis insidiarum uerbo factisque defendit . 
Chrysostomus , In epistola ad Hebraeos , sermone : ; Qui est splendor et character substantiae eius . 
; O apostolica sapientia , magis autem Spiritus Sancti gratia . 
Non enim ex intellectu proprio haec loquebatur . 
Unde enim illi hoc ? 
Num ex scalpellis aut pellibus aut in officina ? 
Haec operatio maiestatis . 
Non enim has intelligentias sua mente procurabat quae tunc erat tam debilis et extrema , ut nihil amplius haberet a plebeis et popularibus . 
Quomodo enim aliquid diuinum posset ille sentire qui circa pretia uendendi et circa confectionem pellium totam suam uitam totumque saum studium conterebat ? 
Ambrosius , de Priscilla et Aquila : Hi credentes facti sunt socii laboris Apostoli , ut etiam ipsi exhortarentur caeteros ad fidem . 
Denique Apollo , quamnis fuerit exercitatus in scripturis , ab istis tamen uiam Domini diligentius instructus est . 
Ideo socios laboris sui dicit eos , sed in Christo Iesu . 
Cooperarii enim eius fuerunt in Euangelio . 
Unde praecipue docet quantum obedire eis Romani debeant . 
Origenes : Potest autem fieri ut quia illo tempore , pulsis ex Vrbe Iudaeis per praeceptum Caesaris , Corinthum uenerant , rursus edicti cessante saeuitia Romam regressi salutarentur a Paulo . 
Quos tamen apparet , Iudaeorum insidiis Paulo periclitante , semetipsos obiecisse ut ille liber abscederet . 
[ : ] QUI PRO ANIMA MEA SUAS CERVICES SUPPOSUERUNT : QUIBUS NON SOLUS EGO GRATIAS AGO , SED ET CUNCTAE ECCLESIAE GENTIUM ; PRO ANIMA MEA , id est uita conseruanda , morti se opposuerunt . 
CUNCTAE ECCLESIAE , quarum uidelicet Apostolus praedicator seu doctor specialiter dicitur . 
[ : ] ET DOMESTICAM EORUM ECCLESIAM . 
SALUTATE EPHAENETUM DILECTUM MIHI , QUI EST PRIMITIVUS ASIAE IN CHRISTO . 
DOMESTICAM , id est totam ipsorum familiam ad fidem similiter conuersam . 
PRIMITIVUS ASIAE . 
Haymo : Siue quia primus omnium credidit seu etiam quia magnae dignitatis atque nobilitatis erat , ut ostenderet nobiles etiam ad fidem uenire ac per hoc inuitaret primos Romanos ad fidem . 
[ : ] SALUTATE MARIAM , QUAE MULTUM LABORAVIT IN VOBIS . 
QUAE MULTUM . 
Origenes : Docet et in hoc debere etiam feminas laborare pro ecclesiis . 
Laborant cum docent adolescentulas omnia quae ad officiis mulierum scripta referuntur . 
LABORAVIT . 
Ambrosius : Ad exhortationem illorum . 
Haymo : Laborauit , officium scilicet praedicationis feminis sui sexus impendendo per domos . 
Nam in ecclesiis non docebant mulieres . 
[ : ] SALUTATE ANDRONICUM ET IUNIAM , COGNATOS , ET CONCAPTIVOS MEOS : QUI SUNT NOBILES IN APOSTOLIS , QUI ET ANTE ME FUERUNT IN CHRISTO . 
[ : ] SALUTATE AMPLIATUM DILECTISSIMUM MIHI IN DOMINO . 
COGNATOS . 
Ambrosius : Et iuxta carnem et secundum Spiritum . 
CONCAPTIVOS . 
Haymo : Isti sunt exsules effecti propriae sedis ob gratiam Dei sicut et Paulus . 
IN APOSTOLIS , id est inter praedicatores . 
Videtur hoc loco etiam feminam apostolicam dicere , nisi forsan istud QUI ad Andronicum tantum et supradictos uiros uiolenter referamus . 
IN CHRISTO , id est in fide Christi . 
[ : ] SALUTATE URBANUM ADIUTOREM NOSTRUM IN CHRISTO , ET STACHYN DILECTUM MEUM . 
NOSTRUM , mei scilicet et aliorum . 
DILECTUM , etsi non ita adiutorem . 
[ : ] SALUTATE APELLEN PROBUM IN CHRISTO . 
APELLEN . 
Origenes : Puto hunc Apellen post multas tribulationes transisse sapienter et ideo pronuntiatum probum secundum quae ipse in aliis dixit quia operatur patientia probationem . 
Videndum est ne ipse sit qui in Actibus apostolorum Apollo nuncupatur Alexandrinus , in scripturis eruditus . 
Ambrosius : Hunc Apellen non quasi amicum aut participem operis salutat sed propter quod tentationibus probatus est , in Christo fidelis inuentus . 
Haymo : Licet quidam faciant ex hoc duo nomina propria dicentes ita : Salutate Apellen et Probum , non est illud sed unum nomen est proprium cum adiectiuo : Salutate , inquit , Apellen probum , id est probatum in fide et laude dignum . 
ARISTOBULI . 
Fortassis hic iam defunctus erat , quem satis laudat , familiam eius salutando et fidem eius in ea commendando . 
Ambrosius : Iste congregator intelligitur fuisse fratrum in Christo . 
Origenes : Neque dilectos neque probos neque adiutores nominat ; sed forte nihil utile habebant in meritis , idcirco eos solo titulo salutationis honorauit . 
[ : ] SALUTATE EOS QUI SUNT EX ARISTOBOLI . 
SALUTATE HERODIONEM COGNATUM MEUM . 
SALUTATE EOS QUI SUNT EX NARCISSI QUI SUNT IN DOMINO . 
COGNATUM . 
Ambrosius : Quem cognatum tantum appellat ostendit deuotum in caritate , non tamen uigilantiam eius designat . 
EX NARCISSI DOMO . 
[ Origenes ] : Videntur plures fuisse ex Narcissi domo uel familia sed non omnes in Domino fuisse . 
Ambrosius : Narcissus hic illo tempore presbyter dicitur fuisse sicut legitur in aliis codicibus . 
Sed quia praesens non erat , salutat sanctos qui ex domo eius erant . 
Hic autem Narcissus presbyter peregrini officio fungebatur , exhortationibus firmans credentes . 
[ : ] SALUTATE TRYFENAM ET TRYFOSAM , QUAE LABORANT IN DOMINO . 
SALUTATE PERSIDAM CARISSIMAM , QUAE MULTUM LABORAVIT IN DOMINO . 
LABORANT IN DOMINO . 
Origenes : Multi laborant sed non omnes in Domino . 
Ambrosius : Has uno ore dignas declarat in Christo . 
LABORANT , scilicet ministrando sanctis . 
QUAE MULTUM . 
Origenes : Videtur haec magis laudari . 
[ Ambrosius ] : [ Labor hic ] et in exhortatione est et in ministerio sanctorum et in pressura et in egestate propter Christum , quia et domus suas relinquebant fugatis et opprobrio erant infidis . 
[ : ] SALUTATE RUFUM ELECTUM IN DOMINO , ET MATREM EIUS , ET MEAM . 
ELECTUM IN DOMINO . 
Haymo : Id est promotum ad sacerdotium . 
EIUS ET MEAM . 
Sic potest legi matrem eius et matrem meam ut duae sint , uel ut eadem sit , illius scilicet mater secundum carnem , Apostoli secundum beneficium quo fortassis eum olim alibi de sua substantia tamquam mater aleret ; uel pro reuerentia sanctitatis eam matrem meam dicit , cui scilicet tamquam matri honor sit conferendus . 
[ : ] SALUTATE ASYNCRITUM , FLEGONTA , HERMEN , PATROBAM , HERMAM , ET QUI CUM EIS SUNT FRATRES . 
ASYNCRITUM . 
Ambrosius : Hos simul salutat quia sciebat eos esse concordes in Christo hoc est unitos in amicitia Christiana nec desides in amicitiis . 
HERMAM . 
Origenes : Puto quod Hermas iste sit scriptor libelli illius qui Pastor appellatur quae scriptura ualde mihi utilis uidetur et ut puto diuinitus inspirata . 
Quod uero nihil laudis adscripsit , illa opinor est causa quia uidetur , sicut scriptura illa declarat , post multa peccata ad paenitentiam fuisse conuersus . 
Intelligitur quod simul habitauerint hi quorum salutatio sociata est . 
Ecclesiastica historia , libro III , capitulo III : Et libellus Hermae , qui appellatur Pastoris , cuius Paulus in epistolis suis meminit , a plurimis non est receptus , ab aliis autem necessarius indicatus est propter eos qui primi ad fidem institutionis imbuuntur . 
Unde et in nonnullis ecclesiis legitur et multi ueterum scriptorum usi sunt testimonio eius . 
Hieronymus , De illustribus uiris , capitulo X : Hermam cuius apostolus Paulus ad Romanos scribens meminit : Salutate Phlegontem , Hermam , asserunt auctorem esse libri qui appellatur Pastor , et apud quasdam ecclesias Graeciae etiam publice legitur , reuera utilis liber multique de eo ueterum scriptorum usurpauerunt testimonia , sed apud Latinos pene incognitus est . 
[ : ] SALUTATE FILOLOGUM ET IULIAM , NEREUM , ET SOROREM EIUS , ET OLYMPIADEM , ET OMNES QUI CUM EIS SUNT , SANCTOS . 
PHILOLOGUM ET IULIAM . 
Origenes : Potest fieri ut coninges fuerint , caeteri domestici eorum . 
Hieronymus : Suo exemplo nos docet quales debeamus in nostris litteris salutare , non diuites saeculi facultatibus honoratos sed gratia Dei ac fide locupletes . 
Idem , paulo ante : Primitiuos ecclesiae Asianae , istos omnes quos salutat , intelligimus ex nominibus fuisse peregrinos quorum exemplo atque doctrina non absurde existimamus credidisse Romanos . 
[ : ] SALUTATE INVICEM IN OSCULO SANCTO . 
SALUTANT VOS OMNES ECCLESIAE CHRISTI . 
INVICEM , scilicet uos ipsos . 
Quia singillatim omnes salutare non poterat , praecipit ut ex parte eius et loco eius mutuo se salutent sicut ipse faceret , si adesset , et sic inuicem sibi oscu Loreconciliati , superbam finiant contentionem . 
SANCTO , non luxurioso aut subdolo , quale fuit Iudae proditoris sed quod nos in amore fraterno conciliet . 
OMNES ECCLESIAE , hoc est congregationes Christianorum , ad differentiam scilicet ecclesiae malignantium quam psalmista denotat , eodem affectu dilectionis quo ego , optant uel orant uobis salutem . 
Qui enim alterum salutando dicit ei ' salue ' profecto ut saluus sit praecatur . 
[ : ] ROGO AUTEM VOS FRATRES , UT OBSERVETIS EOS QUI DISSENSIONES ET OFFENDICULA , PRAETER DOCTRINAM , QUAM VOS DIDICISTIS , FACIUNT , ET DECLINATE AB ILLIS . 
ROGO AUTEM . 
Pseudo - apostolos tangit , ut ab ipsis caueant ne fides eorum corrumpatur . 
OBSERVETIS , id est discernatis . 
DISSENSIONES , id est contentiones uerborum , ET OFFENDICULA , id est pericula errorum in fide . 
Illi , dico , existentes PRAETER DOCTRINAM sanam ; quam DECLINATE , id est recedite . 
[ : ] HUIUSMODI ENIM CHRISTO DOMINO NOSTRO NON SERVIUNT , SED SUO VENTRI : ET PER DULCES SERMONES ET BENEDICTIONES SEDUCUNT CORDA INNOCENTIUM . 
SUO VENTRI , id est mollitiis carnalibus intenti . 
DULCES SERMONES , id est adulationes . 
Hieronymus , In Amos , libro II : Pulchre adulator apud philosophos definitur blandus inimicus . 
Veritas amara est . 
Unde Apostolus : Inimicus uobis factus sum , uerum dicens et Comicus : Obsequium amicos , ueritas odium parit . 
Quapropter et pascha cum amaritudinibus comedimus et Vas electionis docet pascha celebrandum in ueritate et sinceritate . 
BENEDICTIONES , quasi dona Spiritus Sancti per manuum impositionem uel consignationem conferentes , INNOCENTIUM , id est simplicium uel imperitorum qui eos deprehendere non ualent . 
[ : ] VESTRA ENIM OBOEDIENTIA IN OMNEM LOCUM DIVULGATA EST . 
GAUDEO IGITUR IN VOBIS . 
SED VOLO VOS SAPIENTES ESSE IN BONO , ET SIMPLICES IN MALO . 
VESTRA ENIM . 
Ideo id uos rogo quia tanto periculosior esset seductio uestra quanto fidei uestrae OBEDIENTIA magis EST DIWLGATA , tamquam in capite scilicet mundi constituta . 
GAUDEO IGTTUR , quia uidelicet ita est diuulgata , IN BONO scilicet discernendo . 
SIMPLICES IN MALO , id est quasi nescientes cuiquam machinari , ioxta illud scilicet Veritatis : Prudentes sicut serpentes et simplices sicut columbae . 
[ : ] DEUS AUTEM PACIS CONTERET SATANAN SUB PEDIBUS VESTRIS VELOCITER . 
GRATIA DOMINI NOSTRI IESU CHRISTI VOBISCUM . 
DEUS AUTEM , ac si dicat : ego quidem ita rogo ut fiat , sed Deus PACIS potius quam dissensionis ita ut postulo efficiat . 
SATANAM , id est omnem animae uestrae aduersarium CONTERAT SUB PEDIBUS VESTRIS , hoc est quasi impotentem uobis subiiciat , ut ei per omnia praeualere possitis et eius omnia machinamenta conculcare , sicut ea quae sub pedibus premuntur ; VELOCITER , scilicet in aduentu meo . 
Quod ut interim sicut deprecor obseruetis . 
GRATIA , id est gratuita CHRISTI dona per quae id possitis , SIT VOBISCUM . 
[ : ] SALUTAT VOS TIMOTHEUS ADIUTOR MEUS , ET LUCIUS , ET IASON , ET SOSIPATER COGNATI MEI . 
TIMOTHEUS . 
Quamuis dixerit salutant uos omnes ecclesiae , specialiter tamen et nominatim ex parte illorum quos habebat praecipuos , salutare ipsos decreuit , ut tantorum testimonio uirorum scripta epistola roboretur . 
ADIUTOR , in praedicatione scilicet ; tamquam coepiscopus ; ut ait Ambrosius . 
Hic est ille discipulus Pauli , filius cuiusdam mulieris Iudaeae fidelis ex patre gentili , quem ipse Paulus circumcidere compulsus est sicut in Actibus apostolorum continetur . 
Origenes : Lucium quidem perhibent esse Lucam qui Euangelium scripsit , pro eo quod soleant nomina interdum secundum patriam declinationem Graecam Romanamque proferri . 
Iason ille est de quo etiam in Actibus apostolorum scribitur , quod dum Thessalonicam pro Paulo et Silas editionem commouentibus turbis semetipsum dederit , ut apostolis discedendi faceret libertatem . 
SOSIPATER . 
[ Origenes ] : Suspicor quod ipse sit qui in Actibus apostolorum scribitur Sopater Pyrrhi Beroeensis . 
Mouebit quomodo Paulus ex Hebraeis Timothaei consanguineus dicatur uel Iasonis uel Sosipatris : Nunc uero cum caeteris nequaquam hoc nomen indulgeat , certum est eum quamdam nominationem nominare quam cognationem uel consanguinitatem sine dubio sciat . 
Ambrosius : Cognatos dicit partim generis , partim fidei causa . 
[ : ] SALUTO VOS EGO TERTIUS , QUI SCRIPSI EPISTULAM , IN DOMINO . 
TERTIUS . 
Hoc proprium nomen est eius qui dictante Paulo hanc epistolam scribebat tamquam notarius Apostoli , sicut nunc est cancellarius apostolicus . 
Quod fortasse quodam diuino factum est praesagio , ut ille uidelicet Tertius diceretur nomine qui tertius erat in operatione . 
Spiritus quippe Sanctus inspirabat quae Apostolus dictabat seu proferebat , quae iste qui Tertius dicitur , ut dictum est , sua manu scribebat . 
Ambrosius : Hic est scriba epistolae , cui Apostolus concessit suo nomine salutare plebem Romanam . 
[ : ] SALUTAT VOS GAIUS HOSPES MEUS , ET UNIVERSAE ECCLESIAE . 
SALUTAT VOS ERASTUS ARCARIUS CIVITATIS , ET QUARTUS , FRATER . 
HOSPES MEUS . 
Origenes : Videtur indicare de eo quod uir fuerit hospitalis , qui non solum Paulum receperit sed et ecclesiae uniuersae in domo sua conuenticulum praebuit . 
Fertur traditione maiorum quod hic Gaius primus episcopus fuerit Thessalonicensis [ ecclesiae ] . 
Ambrosius : Hic est Gaius , ut arbitror , ad quem scribit Iohannes apostolus exsultans in caritate eius quam exhibebat fratribus , praebens sumptus illis necessarios . 
Haymo : Iste est Gaius concaptiuns qui baptizatus est ab Apostolo , sicut dicit in epistola ad Corinthios : Neminem uestrum baptizaui nisi Crispum et Gaium . 
ET UNIVERSAE ECCLESIAE . 
Ambrosius hic nominatiuum pluralem intelligit , ac si diceretur : salutant uos uniuersae ecclesiae . 
Sed melius est ut secundum Originem genetiuus sit singularis , ut dictum est , ut uidelicet ita intelligatur : Hospes meus et hospes uniuersue ecclesiae . 
Cum enim iam superius dixisset Apostolus ; Salutant uos omnes ecclesiae Christi ; , quid opus erat ut hic repeteret : ; Salutant uos uniuersae ecclesiae ; ? 
ERASTUS ARCARIUS CIVITATIS . 
Origenes : Puto esse Erastum quem dicit quia remansit Corintho ; arcarium eum [ dicit ] , id est dispensatorem illius cinitatis cuius conditor est Deus . 
Secundum Hieronymum uocatur arcarius ciuitatis secundum hoc quod olim fuerat , non modo . 
Haymo : Arcarius , id est princeps uel dispensator , quia praeerat arcae ubi census ponebantur regis tributorum et uectigalium . 
Et Quartus proprium nomen est sicut et Tertius . 
[ : ] GRATIA DOMINI NOSTRI IESU CHRISTI CUM OMNIBUS VOBIS . 
AMEN . 
Hieronymus : Haec est scriptio manus eius in omnibus epistolis , ut in ea etiam commemoret beneficia Christi . 
Haymo : Gratia dicitur gratis data , et nomine gratiae debemus intelligere quidquid boni gratis accipiunt electi a Deo , fidem uidelicet , spem , caritatem , remissionemque peccatorum . 
[ : ] SOLO SAPIENTI DEO , PER IESUM CHRISTUM , CUI HONOR IN SAECULA SAECULORUM . 
AMEN . 
EI AUTEM . 
[ Origenes ] : Capitulum hoc Marcion , a quo scripturae euangelicae atque apostolicae interpolatae sunt , de hac epistola penitus abstulit . 
Sed et ab eo loco ubi scriptum est Omne autem quod non est ex fide , peccatum est usque ad finem cuncta dissecuit . 
In aliis uero exemplaribus quae non sunt a Marcione temerata , hoc ipsum capitulum diuerse positum inuenitur . 
In nonnullis etenim codicibus post eum locum Omne autem quod non est ex fide , peccatum est , statim habetur : Ei autem qui potens est uos confirmare . 
Alii uero codices in fine id ut nunc est positum continent . 
Consummata salutatione eorum , terminal epistolam suam in actione gratiarum , quasi de expleto opere suo ei grates referees , qui hoc ei inspirauit . 
[ EI AUTEM ] , ac si ita continuet : Vobis , inquam , sit gratia sed ei QUI POTENS EST etc , perpes sit gloria . 
Et notandum quod cum dictum sit EI qui potens est , uidetur superfluere ad sensum uel constructionem quod in fine subponit cud , cum in principio scilicet dixisset EI , nisi forte propter longam interpositionem id fieri dicatur . 
Multa quippe sunt interposita inter illud Ei quod est praemissum , et hoc quod in fine subinngitur honor et gloria , ideoque quasi oblitus sit imperitus rector cui adiungatur honor et gloria , subpositum est cud . 
Ut igitur litterae constructio quoquo modo texatur , ita huius uersiculi principium fini coniunge : EI AUTEM QUI POTENS EST etc , honor et gloria , sit subaudis ; et rursus cum dicitur CUI , subaudiatur est , ac si uidelicet dicatur : Ei sit honor et gloria cuius est , ac si uidelicet dicatur , sicuti reuera est sit , inquam , per Iesum Christum per quem glorificandus est Pater . 
EX hac quidem fine epistolae arbitror ecclesiasticos doctores expositiones et sermones suos consimili fine concludere , in actione gratiarum uidelicet Dei . 
CONFIRMARE , in fide scilicet quae est omnium bonorum fundamentum ; IUXTA EVANGELIUM MEUM , id est doctrinam meae praedicationis quae est etiam IESU CHRISTI , non alii praedicatio , quia idem quod ille praedico . 
Euangelium meum siue PRAEDICATIONEM Christi dico , factam SECUNDUM REVELATIONEM MYSTERII ; uel confirmare secundum reuelationem meam . 
Mysterium dicitur ' secretum ' et ' occultum ' . 
Unde mystica locutio dicitur figuratiua , quae non est aperta . 
Mysterium QUOD NUNC PATEFACTUM EST , ipse est nostrae redemptionis modus qui olim latebat in propheticis scripturis nondum expositis , sed nunc ipsis tam a Christo quam a nobis expositis reuelatus est . 
De Christo quippe scriptum est quia incipiens a Moyse et omnibus prophetic , interpretabatur illis in omnibus scripturis . 
TACITI AETERNIS TEMPORIBUS , hoc est absconditi usque nunc semper nec per expositionem reuelati umquam ulterius . 
Quippe ipsi quoque Septuaginta interpretes in suis translationibus quae de Filio Dei dicuntur maxime reticuisse uel uelasse creduntur . 
PROPHETARUM dicit potius quam ' legis ' quia maxime hoc mysterium in prophetic continetur , ubi apertius siue plenius de Christo erat prophetatum . 
PATEFACTUM EST , dico , ex omnibus GENTIBUS SECUNDUM FRAECEPTUM AETERNI DEI , id est Christi dicentis : Euntes . 
. . etc . 
Dei , dico , aeterni , licet secundum hominem initium habuit . 
Ad hoc , inquit , est patefactum non solum ut credant omnes gentes sed magis ut ei obedient , id est secundum fidem operentur . 
Ei , inquam , cognito nunc , IESUM CHRISTUM . 
SOLI SAPIENTI DEO , hoc est qui nunc singulariter sapiens apparet ex hoc quod per Christum egerit in hoc redemptionis nostrae mysterio . 
De quo ait Iob : Ex prudentia sua percussit superbum . 
Solus sapiens dicitur , in cuius comparatione nullus est sapiens dicendus sicut et bonus , iuxta illud Veritatis : Nemo bonus nisi solus Deus . 
Solus quoque sapiens dicitur quia solam illam et singularem habet sapientiam quam nihil latere potest . 
HONOR ET GLORIA , hoc est gloriosus et singularis honor . 
AMEN . 
