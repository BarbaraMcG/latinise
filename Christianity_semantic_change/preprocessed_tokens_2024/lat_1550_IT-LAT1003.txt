[ , ] Ad illustrem V irum Philippum Sidneium ex illustrissima Waruicensium stirpe Quaeris a me serio , Vir illustris Philippe Sidneie , de pronuntiatu Latinae linguae quid sentiam ? 
Germanumne et uerum hunc quo nunc utimur an alium fuisse antiquitus qui , ut multa alia , exoleuerit tenebris ignorantiae obrutus et longi aeui . 
Tenuis subtilisque inquisitio nec scio an non gloriae solum expers , sed et fructus . 
Illam enim qui speres ex agello tam sterili ? 
Quem ipsum quod colimus et inuertimus paulo studiosius , carpent magis quam ignoscent . 
Ambitionem appellabunt et friuolam in paruis iactantiam . 
Qui etiam fructum , cum et pauci haec ad animum siue aures admittent et siqui , tamen hactenus ut scire ea uelint , non uti ? 
Quis enim erit ille tantis ceruicibus , qui primus haec nouata inferet siue efferet ? 
Qui os aperiet contra uulgi totius sensum , contra aetatum aliquot consensum ? 
Et si faciet , quid merebitur nisi risum ? 
Itaque ego ipse qui haec adsero , noscere ea satis habeam , non promere . 
Nec umquam illuc impellar ut brachia dirigam contra imperitiae hunc torrentem . 
Quis ergo finis ? 
Tibi , o Sidneie , parere quia durus siue improbus , si illi quidquam negem cui dii ipsi ( usurpabo Laberianum illud de Caesare ) nihil negauerunt . 
Corporis tui bona intueor ? 
Ad robur pariter factus es et ad decorem . 
Animi ? 
Cultissimus ille et uberrimae in te ingenii iudiciique dotes . 
Externa ? 
Stirpe nobilissimus es , opibus splendidissimus . 
Nec quidquam facile tibi deest quod Naturae aut Fortunae adest . 
Macte his dotibus ! 
eo magis quod non ad ambitionem , ut pleraque ista nobilitas , aut ad pompam abuteris ; sed confers eas , qua potes , ad tuam et publicam salutem . 
Idque , domi et foris , toga et sago : cum uegeta illa animi uis ad omnia sufficiat , et Marti ita lites ut sacrum numquam deseras Sophiae et Musarum . 
Quod Archilochus ille de se gloriatus olim , tu magis iure : Sum quidem ego famulus cultorque Dei armipotentis , sed tamen et musarum incluta dona habeo . 
Sed libo hoc laudum tuarum limen , non penetro quia , ut sacra cum silentio potius quam plausu spectamus , sic tuas ego uirtutes . 
Quas ueneror , non exsequor ; adoro , paene dixerim , non adorno . 
Tu tantum , o Britanniae tuae clarum sidus ( cui certatim lucem affundunt Virtus , Musa , Gratia , Fortuna ) , tenuem obscurumque hunc laborem a me libens accipe et paulisper instar doni pendere patere in Famae templo , non enim ut uerum legitimumque donum , sed ut illius obsidem et uelut sponsoriam tabellam . 
Alia sunt te et me digna . 
Quae dabo , dedicabo , si uiuam , atque ita uiuam ! 
Salue a Lipsio , qui scripsi haec Lugduni in Batauis XVI Kal endas April es MDLXXXVI . 
[ , ] Lectori meo salutem dico Accipe , Lector , grammaticum hoc a me opus , tenue , subtile , immo uile . 
Laudem quaesierim ? 
Ludum . 
Medici iamdiu abesse me iubent ab omni cura : absum . 
Seria non ago et tamen , ne nihil agam ( id est ne mortuus ambulem inter uiuos ) , hoc ago . 
Tesseris aut talis tempus fallunt alii ; mihi nugae et nuces hae placitae puerorum . 
Scilicet ad elementa mea redii dum corpus quoque paulatim ad sua . 
Carpis ? 
Magni a me et qui ante me auctores . 
Senatores atque ipsi principes fecere haec olim et nostro aeuo Scaliger ille Caesar , qui non uilior mihi Augusta omni stirpe . 
Gallinae oua quaedam subuentanea edunt , pariturae mox uera ; nobis interdum fas ingenii istos inanes fetus . 
Nec minuimur per haec minuta , si re ipsa magni . 
Non magis quam columna , si in uallem demittitur , quae apparebit minus alta , non erit . 
Myrmecidis quadrigae aut formicae Praxitelis operibus granditate cesserint : numquid arte ? 
Nec opus tamen magno opere excuso , magis eius modum . 
Produxi enim fortasse quam conueniebat longius . 
Agnosco . 
Sed rerum id ingenio , non meo . 
Ego paucorum capitum rem censebam . 
Factus liber est , dum uara uibiam sequitur , et catena me trahit cohaerentium inter se rerum . 
Syrtes in terra Africa esse dicuntur , in quibus homines obruantur aestu reciprocantium arenarum . 
Illae hic sunt ; et scholicum hunc puluerem qui semel ingressus , cum poterit exibit , non cum uolet . 
Cur tamen acriter excusem ? 
Grammaticus per contemptum saepe audiui . 
En fauere conuicio huic semel uolui et grammaticum me approbare bona fide . 
Tu , Lector , his fruere ea lege ut gradum tibi ad maiora et altiora struant . 
Vale . 
[ , ] Caput I In Italiam meus aduentus . 
Mureti ibi reperti laus . 
Ad sermonem hunc praeparatio . 
Et quiddam de iuuenilibus meis scriptis . 
Adulescens in Italiam cum uenissem , acre desiderium mihi res antiquas noscendi et uiros qui eas docti . 
Inflammabar cupidine doctrinae ueteris , et magni apud me omnes illi qui in ea essent magni . 
Inter quos M. Antonium Muretum iure censebam , uirum in quo non eruditio solum uaria , sed comitas etiam et lepos multus . 
Atque ut illa nos exteros in admirationem sui rapiebat , ita ista in amorem , cum erga omnes tam prompta ei humanitas ut raro domus aut lingua eius cuiquam essent clausa . 
Itaque et mihi crebra ad illum itio nec facile reditio , nisi cum fructu aliquo et uelut doctrinae spico quod colligebam ex fecundo illo agro . 
Quod accidisse mihi recolo statim sub initia cum pereger adhuc et nouus ad illum uiserem tunc aestiuantem in Quirinali . 
Nam patronus eius Hippolytus Estensis , uir nobilis iuxta ac splendidus , domum ibi alteram habebat in despectu et crepidine ipsa collis , salubrem aere , amoenam hortis , laxam aedificiis , adornatam picturis , statuis et cetero omni elegantiarum cultu . 
Eoque se conferre cum pleraque familia solitus sub aestiuos dies . 
Ibi igitur cum Muretus , perrexi et conscendi ad eum satis mane . 
Aestum enim uitabam qui , ut mense Iulio , in iis locis grandis . 
Atque cubiculum eius cum pulsassem , dictus mihi a puero in hortis esse . 
Quos iniens uideo eum molliter sane ac lente inambulantem cum libello . 
Salutaui atque , illo nec audiente , ut uidebatur , nec respondente ( lectionis enim totus erat ) , ego iterum : - Vacasne , Murete ? 
an intempestiuus aduenio ? 
Dic , sodes , et abeo . 
Iamque auertebam sed ille , quasi excitatus , blandiore ad me uoce et accursu : - Tun Lipsi es ? 
inquit , ignosce . 
Dum unum te uideo , te non uideo . 
Quidni enim uidere te dicam et tenere in hoc libello , in quo imago ingenii tui tam expressa ? 
Nostin hunc ? 
( Et simul Varias meas propius admouit , quas Antuerpia recenter erat nactus . 
) Auide et callide legebam nec , ita me deus amet , explebar . 
Et o pulchrum pulchri ingenii tui fetum ! 
Vulpecula tamen hominis , cur me celasti ? 
Erubueram ego ad laudationem eius et ad libri conspectum . 
Et : - Itane properiter , inquam , ad te hae nugae ? 
Quae quidem delatae in tam cultas istas oras audace nimis et infelice penna . 
Placituras eas aliis qui sperem ? 
Odi ego pater . 
Et ( uerbo dicam ) perisse uellem , adeo non laetor peperisse . 
At quod te celauerim , ne culpa . 
Per absentiam enim meam editae , et nec nunc quidem in manu mihi exemplar . 
Ceterum non ista , Murete ( ne nescias ) , uobis Italis et togatis scripta , sed braccatis meis et pellitis . 
Itaque nec si habeam , prodam . 
Ille subridens : - Hem ! 
inquit , tamne inclemens in nouam istam prolem ? 
Quam tamen deprimis et abiicis frustra . 
Tollam enim ego et uelut Leuana ero tenello huic fetu . 
Quid autem meruit libellus tersus , lepidus et in quo ingenii iudiciique tui praeclarae notae ? 
Ego excipiens : - Certe , inquam , notae , sed ingenii ac iudicii iuuenantis . 
Quam uaga et uana pleraque illa scriptio ? 
Censurae quam leues , futiles et saepe falsae ? 
Repeto iterum . 
Pudet et piget genuisse , sperno alleuare aut educare . 
Tantum nunc ad iudicium vel annus unus addidit uel caelum hoc Italiae uestrae . 
Muretus iam seuerior : - Parce , parce , inquit , in adfectata ista seueritate peccas . 
Nam , ut libere et ut mos meus dicam , non ego librum tuum usquequaque a culpis praestem ( uideo alibi in stilo iuuenilem luxuriem , in censuris calidius iudicium ) ; sed tamen nec uinum uinum esse desinit si aquae in eo aliqua pars , nec liber tuus adprobus si labeculae interspersae aut errores . 
Vtique in critico isto genere : quod quis percurrit sine lapsu ac relapsu ? 
Non Varrones illi aut Aelii olim , non Scaligeri hodie aut Turnebi . 
Itaque fide , Lipsi , et perge in hac uia . 
Quam si firmiori paulo pede ( aetas hoc dabit ) insistis , profecto Musa tibi serit , ut cum Pindaro dicam , ; p ; raton d ; xan . 
- Benigne nimis et honeste , inquam . 
Sed tu , mone , quaeso , sicubi aberrem ac dirige . 
Obnoxium reperies et parentem . 
Vt enim uiti pedamentis quibusdam ac ridicis opus est ne iaceat , sic iuuentuti monitis ne cadat . 
- Fiet hoc quoque , ait ille . 
Nec minus monere amicum ego promptus quam laudare . 
[ , ] Caput II Ad sermonem hunc ingressio . 
Praedictum de dignitate et de fructu cognitae uerae pronuntiationis . 
Suetonius correctus . 
- Sed ne plura de te apud te . 
Ecce cum maxime intrabas , Lipsi , auidus lector ego in sermone tuo conuiuiali , qui de effatu prisco est Latinae linguae . 
Auidus , sed non satur , quia parciter conuiuis tuis suggeris nec imples nos cupita illa dape . 
Diu iam ipse quaero quae uetus illa et uera pronuntiatio , sed adhuc eo fructu ut quaerens assidue magis quaeram . 
Oram aut finem repperi nondum . 
Tu autem , quid ? 
Inicis quaedam et obicis , sed ad extremum nil decernis aut statuis et , cum nodos aliquot bene nexuisti , pendulum et iudicii incertum relinquis lectorem . 
Vt apis iniecto et relicto aculeo fugit , ita tu . 
Ego arridens : - Adeo hoc non nego , Murete , inquam , ut profitear ultro hanc solam mihi fuisse mentem . 
Vos , magni Senatores , haeretis hic et controuertitis ; ego de plebe litteratorum interponam decretorium stilum ? 
Plus oris mihi , plus cordis . 
Quis igitur sermoni meo finis ? 
Ille : ut inquirente eo uelut pugiunculo elicerem et educerem iudicia uestra . 
Caprificum aiunt , cum ipsa maturas ficus non gignat , insecta tamen quaedam producere quae ueras ficus maturent , scalpendo , morsicando ; eadem mihi mens , utinam et effectus ! 
Litem ego ad tribunal attuli . 
Tu , aut tui aliquis similis , decidito eam praetor . 
Sed tu , Murete , potius , qui idoneus ualde Palaemon ad sedandos grammaticos hos fluctus . 
Muretus resiliens : - Me huc uocas ? 
inquit . 
Inepte . 
Adeo enim alios hic sistere non idoneus ut fluctuer ipse ego . 
Nec tamen fugiam nimis , fateor , sermonis huius uiam ( praesertim si secanda illa tecum ) , nisi tenue illud me absterreat et inutile quaestionis . 
Quae enim hic dignitas ? 
Qui fructus ? 
Anxia inquisitio , Lipsi , nec res tota tanti . 
Et sane peccamus iam saepe curiosa ista cura nos litterati . 
Quidam eo ingenio siue uitio oculorum esse feruntur ut de die caecutiant , in tenebris cernant . 
Vide ne nos iis similes , qui ad minuta et tenebrosa haec acriter oculos pandimus , claudimus ad sapientiae lucem . 
Ego iam iritatior : - Moram , Murete , inicis , inquam , sed , cum Plauto nostro dicam , more . 
Vilescit tibi hic sermo . 
Itane ? 
Scilicet Mureto aut Lipsio indignum decurrere grammaticum hoc aequor quod tot olim senatores , immo addo , imperatores . 
Messala orator , e clarissima Coruorum gente , non librum integrum de unica littera s composuit ? 
Et cum laude quidem nominis sui , adeo sine fraude . 
Claudius imperator , quanta cura , et paene dicam ambitione , tres nouas litteras inuexit iisque Romanam linguam auxit ? 
Non alia quam si totidem regnis imperii fines . 
Iam Caesar ille Iulius De Analogia , id est leuibus grammaticorum tricis , binos libros conscripsit et triumphales illas epulas uariare et interstinguere non erubuit scholica ista dape . 
Augustus ipse maiestatis suae usque eo retinens princeps ut deorum sibi honores uindicaret adhuc uiuus , quam sollicite apud nepotes suos , quid et quomodo scriberent , cauit ? 
Quin ipse eos et litteras et notare ( ita in Suetonio legimus , non natare , quod obtinuit et quod remotius a Tranquilli mente ) aliaque rudimenta per se plerumque docuit ac nihil aeque laborauit quam ut imitaretur chirographum suum . 
En , ad ferulas istas serio descenderunt ipsa scaeptra ; et nos fastidimus ac delicias facimus , si per lusum in iis consumamus pauca uerba ? 
Dico per lusum , ne tu curiosas mihi curas ingeras quas tecum sperno , et inter remissiones hoc agi saltem postulo ambulando , garriendo . 
At enim non istis fructus . 
Quis dicit ? 
Pullati fortasse et bullati , at non hoc mei purpurati quos adduxi , non magni omnes uiri apud quos ea semper magna . 
Speciem non habent , fateor ; rem certe et usum . 
Vt stirpe arbores , fundamento aedes ; sic litterariis istis elementis ardua illa doctrinarum nixa et sapientiae ipsa templa . 
Sed ut ista latent , etiam illa . 
Ecce in naui uela et armamenta omnium oculis se munusque suum ingerunt , delitescit in puppi gubernator ille clauus ; idem in scientiarum isto corpore cense , in quo speciosae aliae , aliae occultae sed efficaces . 
Quamobrem , mi Murete , aggredere et fuge formidines istas uani uulgi . 
Ille cum risu manum mihi premens : - Vellem tuam hanc formidinem , inquit , qua callide in retia ista me compellis . 
Sed tune ualde uacuus ? 
- Quid iam ! 
inquam . 
- Quia , inquit , longiorem textum praeuideo huius sermonis qui nec ordiendus est , si abrumpendus . 
Alacriter ego : - At non Vacuna magis uacua , Murete , quam ego . 
Lustrare , uagari , discurrere : hoc opus meum Romae . 
Age , incipe cum deo . 
- Ille doceat , ducat , inquit . 
Sed ego te prius , nisi abnuis , ad uiae huius caput , extra aestum qui adsurgit . 
- Valde placet , inquam . 
Et en , opportune hic scamellum sub statua ipsa facundi dei . 
( Mercurius ibi e marmore . 
) Insidemusne ? 
- Insidemus , ait Muretus , uel ominis certe causa , ut mentem eius participemus et interpretem linguam . 
Sed heus tu , in parte scilicet iuuabis ? 
- In partu , inquam ego . 
Nam , ut Socrates ille tuus ( quem ita amas ut in anulo gestes ) obstetricis munus fungi se ait et interrogando , dubitando , elicere ueritatem , sic ego parturientem te aliquid fortasse iuuero mouendo , quaerendo . 
Ille risit et sic coepit . 
[ , ] Caput III Quae causa corruptae pronuntiationis ? 
Ea altius petita , a propagatione sermonis quae per Romanum totum orbem . 
Afros , Gallos , Hispanos , Britannos Latine uulgo sciuisse . 
Hanc causam corrupti soni germani , item barbarorum incursum . 
Italica lingua quando coeperit ? 
Paenula grammatica uestis . 
Capellae , Augustino , Tacito lux . 
- Priusquam hoc stadium serio ingredior , Lipsi , si placet , ad carceres ipsos paulum resistam . 
Nam corruptam aliamque a ueteri pronuntiationem nostram esse uniuersus hic sermo te docebit . 
Quomodo , quibusque causis , nonne iure breuiter praelibabo ? 
Mihi uideor , ad rei tuamque lucem . 
Lingua igitur quam Latinam appellamus , exiguis olim finibus , ut ipsa gens , contenta , circa Romam fere et finitima infero Tiberi haesit . 
Italiam ceteram adeo non peruasit ut quaeque gens suo usa sit , et diuersissimo ab hac sermone . 
Volsci , inquam , Osci , Etrusci , Samnites , Bruttii , Apuli , peculiares et suae indolis linguas usurparunt quas diu , aucto etiam imperio , tenuerunt . 
Nam Romanis etsi arma inferre finitimis acris cura fuit , non etiam mores , sacra , linguam . 
Quin contra , aliquamdiu arcuisse ista uidentur et communicari ea cum aliis recusasse . 
Certe ut beneficium indulsere , et uenia ad eam rem opus ac permissu . 
Liuius clare suggerit lib . 
XL Cumanis ( Osca aut Graeca eorum lingua ) eo anno petentibus permissum ut publice ( id accipio de scriptis decretisque publicis ) Latine loquerentur , praeconibusque Latine uendendi ius esset . 
Hoc narrat sub annum Vrbis DLXXIII . 
Vt uideatur etiam tunc , post Punica bella finibus ualde auctis , haud ualde auxisse lingua . 
At mox immensum et , diu coercita , uelut rupto obice , se effudit . 
Occasione quidem et causa duplici . 
Missu primum coloniarum , deinde communione ciuitatis . 
Nam de coloniis . 
Cum Romani eas spargerent firmando imperio per omnes gentes , necessario una etiam linguam , quia numerosi isti coloni et aequabant plerumque aut superabant ciuium ueterum partem . 
Ita si commercia aut colloquia futura inter eos , alteros in alterorum linguam migrare paulatim necessum erat . 
Et quos potius quam qui uicti ? 
Ingenium et natura ipsa ita fert ut flectant se omnia ad mores cultumque uictoris . 
Et imprimis sermo cuius lenis et lenta mutatio grauis nemini , curiosis nonnullis suauis . 
Discendi enim speciem habet et sciendi . 
Haec ratio incredibile quam cito , quam late diffuderit Romanum hunc sermonem et frugifera semina eius iecerit per orbem terrae . 
Non aliter quam Graecos olim , hac ipsa uia , propagasse obseruo suum . 
Coloniis enim interspersis , Asiam illam totam Minorem implerunt scientiae et linguae . 
Inde Rhodum , Cyprum insulasque finitimas , sed et loca mox sita longius , Siciliam , Italiam ( ora enim illa maris , quae Magna Graecia dicta , habuit et linguam ) , quin Massiliensium opera Galliam ipsam et Hispaniam per Emporienses . 
Denique in Syria et Orientis magna parte , immo apud ipsos Parthos , auctores mihi , ualuisse et increbuisse hunc sermonem . 
Iam causa altera , communio ciuitatis . 
Romani uidelicet paulatim munes magis et benigni , ius illud grande suae urbis , non solum cum adsitis gentibus communicarunt , Etruscis , Vmbris , Samnitibus aliisque Italorum , sed et cum dissitis . 
Nec pudori iis , non dicam Graecos et palliatos , sed barbaros et braccatos miscere suae togae . 
Res clara . 
At qui donati eo iure , quomodo uti , frui honeste eo poterant , sine conscientia linguae ? 
Quomodo ciues Romani haberi et censeri , nisi ut Romane intellegerent ac sonarent ? 
Quin adeo nescisse id , non turpe solum , sed periculo iunctum , ut exstent exempla , ob unam hanc noxam , ademptae ciuitatis . 
Claudius certe imperator splendidum uirum Graeciaeque prouinciae principem , uerum Latini sermonis ignarum , non modo albo iudicum erasit , sed etiam in peregrinitatem redegit . 
Iamque Romani honorem suum agi palam censebant in honore suae linguae . 
Ita ne legatis quidem gentium exterarum permissum in curia , nisi per interpretem , loqui . 
Iisque Latine semper responsa data . 
Primus Molon rhetor in Senatu auditus gentis suae lingua , circa annum Vrbis DCLXXII . 
Idque seruatum non in Vrbe tantum nostra , ait Valerius , sed etiam in Graecia et Asia , quo scilicet Latinae uocis honos per omnes gentes uenerabilior diffunderetur . 
Quin nec praesides prouinciarum aut praetores , nisi Latine , ius dicebant et quidquid publice gestum , elatum ea lingua , adeo ut Tiberius imperator ( Suetonio scriptum ) militem Graece testimonium interrogatum , nisi Latine , respondere uetuerit . 
igitur et uere Augustinus , de hac Romanorum , ut ipse interpretatur , ambitione : Data est opera ut ciuitas imperiosa non solum iugum , uerum etiam linguam suam domitis gentibus per pacem societatis ( corrigi uelim sociatis , aut certe speciem societatis ) imponeret . 
At Plinius beneficentiam id accipit et , meo animo , in Italiae laudibus iure ponit , quod tot populorum discordes ferasque linguas sermonis commercio contraxerit ad colloquia , et humanitatem homini dederit . 
Praeclarum enim reuera donum et exitu utile quacumque tandem id fini a Romanis . 
Separatio illa linguarum gentem a gente separat et , ut uetus quispiam scripsit , efficit loquendi uarietas ut externus alieno non sit hominis uice . 
Ita sparsa igitur , bono generis humani , haec lingua , tam longe , late , ut Plutarchus scripserit ; omnes fere homines suo aeuo ea usos ; . 
Pauca sed notanda eius uerba , in Quaestionibus Platonicis , haec : Wj doke moi per ; Rwma ; wn l ; gein , in m n l ; gJ n ; n ; mo ; ti p ; ntej ; nqrwpoi cr ; ntai . 
Sed sparsa tamen uersus Occidentem Septentrionesque maxime quia Graeci et Orientales haud aeque faciles cedere et fasces submittere sermoni quem prae suo putabant parum cultum . 
At Afri , Galli , Hispani , Pannonii , Britanni auide arripuerunt et , inducto nouo , paulatim abolitum iuerunt ueterem sermonem . 
De Afris , Apuleius in Floridis index , et Augustinus , Cyprianus nostrique illi proceres , qui plebem in sacris conuentibus allocuti sunt Latine . 
Contiones nonne exstant ? 
De Gallis , et quidem iam inde ab Augusti aeuo , Strabo quos negat dicendos ultra barbaros , metakeim ; nouj t ; pl ; on ; j t ; n t ; n Rwma ; wn t ; pon ka ; t ; gl ; ttV ka ; to j b ; oij , tin ; j d ka ; t ; polite ; v ; mutatos iam in Romanum morem , et lingua et uita , quosdam et ciuili gubernatione ; . 
Idemque de Hispanis : O ; per ; t ; n Ba tin , tel ; wj e ; j t ; n Rwma ; wn metab ; blhntai tr ; pon , o ; d t ; j dial ; ktou t ; j sfet ; raj ; ti memnhm ; noi ; qui ad Baetim colunt , plene planeque conuersi iam in Romanos ritus , adeo ut nec sermonis sui patrii meminerint . 
; Et Velleius , de Pannoniis : In omnibus Pannoniis non disciplinae tantum , sed linguae quoque notitia Romanae . 
Nec ambigam etiam de Britannis , ex Tacito , qui de Agricola eorum praeside : Iam uero principum filios liberalibus artibus erudire et ingenia Britannorum studiis Gallorum anteferre ut qui modo linguam Romanam abnuebant , eloquentiam concupiscerent . 
Itaque ex fide , Iuuenalis : Gallia causidicos docuit facunda Britannos . 
Qui idem , etsi per satyricum risum , ostendit de Thule . 
Atque haec , Lipsi , diffusio Romanae linguae , de qua ego satis fuse ut causas hinc peterem confusae pronuntiationis . 
Haec enim prima ueraque occasio , quod sparsa lingua per gentes tam uarias uariauit ipsa nec patrium illum colorem diu tenuit aut succum . 
Vites arboresque translatae degenerant , cur non et sermo ? 
Aquae in fonte suo aliter , aliter in riuis sapiunt . 
Sermonem tu ubique indolem suam seruare uis ? 
Non potuit . 
Et colorem , ut ita dicam , saporemque mutauit transfusus in tot gentium canales . 
Ipsos Italos abiisse in pronuntiando a germanitate illa Cicero fatetur , quae in Romanis ; Praenestinos Plautus irridet uerba quaedam uitiose efferentes . 
In nobis barbaris horum nihil sit ? 
Qui iam inde sub initia , ut opinor , rectam pronuntiandi lineam firmiter numquam institimus et magis ab ea excidimus , post mixtionem et influxum tot gentium barbararum . 
Gothi , Hunni , Vandali inserti nobis . 
Nec uitium aliquod sermoni fecerit haec contages ? 
Magnum , praesertim cum non perambularint haec loca , sed insederint et , ut Romani , arma sua pariter intulerint , mores , linguam . 
Hoc modo interfuit quod mansio eorum minus diuturna . 
Itaque non pronuntiatio tantum per eos corrupta sonique uerborum , sed ipsa uerba . 
Et facta ex uaria illa faece miscella quaedam et noua lingua . 
Hinc Italica ista originem suam habuit , hinc Gallica et Hispana , in quibus Latii uestigia clara uides , et semen prisci ortus . 
Igitur Festus iure scripsit : Latine loqui a Latio dictum est ; quae locutio adeo est uersa ut uix ulla eius pars maneat in notitia . 
Ego hic interpellans : - Hocne Festus ? 
inquam . 
Et iam tum illo aeuo ita desita prisca lingua ? 
Vix , Murete , fides . 
- Mihi hoc fidum , inquit , et ante mille annos in usu et uita fuisse Italicum hunc sermonem scio , languido aut emortuo Latino . 
Argumentum mihi ex narratione quae in Historia Miscella , de rebus sub Mauritio imperatore gestis . 
Ait : In exercitu cum animans cecidisset , clamante quodam ; Torna , torna , frater ; , uniuersas copias in fugam uersas ambiguo illo uocis . 
Agnoscis clare italicismum in iis uerbis . 
Et alterum firmius , ab instrumento quod Lutetiae in Bibliotheca Regis adseruatur . 
Transactio eo continetur Stephani tutoris cum Gratiano pupillo , scripta anno Iustinianaei imperii trigesimo octauo ; et scripta hac uulgare lingua . 
At si sermo ipse Romanus periit , qui ambiges de sono , id est de re fragili ac flexili et ad omnem occasionem facta frangi ? 
? 
Sed enim sermonem e libris iterum instaurauimus . 
? 
Ita sed qua arte istum ? 
Non enim scribitur aut pingitur , nec hauriri eum fas nisi a uiua uoce . 
Quid uerba facio ? 
Sponsione prouoco , ni tam corrupta hodierna pronuntiatio ista sit ut , si quis e ueteribus togatis illis prodeat et nos audiat , non audiat et uix uerbum capiat e denis meis uerbis . 
Sed exspatior fortasse . 
Rem nunc aggredior et calcare incipiam has spinas . 
Tu paenulam mihi , Lipsi , das ? 
- Quid ita ? 
inquam . 
- Vt serio grammaticum agam , ait , et ea me uelem in has puncturas . 
Nam , ne nescias , ueterum grammaticorum ille mos , paenula uestiri . 
Martianus Capella docte et scite ingerit , qui libri III initio Grammaticam suam , in senatum deorum ingressam describit paenulatam . 
Augustinus I Confessionum , ab hac ipsa causa , minutos istos magistros dixit paenulatos : Quis autem paenulatorum magistrorum audiat aure sobria ex eodem puluere hominem clamantem : ; Fingebat haec Homerus ; , etc . 
Et iam apud magis priscos , aduocati et causarum actores prodibant in hac ueste . 
Tacitus , siue Quintilianus , in eo De causis corruptae eloquentiae : Quantum humilitatis putamus eloquentiae attulisse paenulas istas , quibus astricti et uelut inclusi cum iudicibus fabulamur ? 
astricti et inclusi , quia talis illa ipsa uestis : stricta , inquam , corpus ambiens et uelut pressim includens . 
Ideo somniorum peritus ille interpres angustias et timores nuntiari uult angusta ea ueste . 
Verba eius libro II : Clam ; j d ; , ; n ; nioi mand ; hn , o ; d ; festr ; da , o ; d b ; rion ( anne b ; rron , e Suida qui ; m ; tion Rwmak ; n interpretatur ? 
) kalo ; si , ql ; yin ka ; stenocwr ; an mante ; etai di ; t ; ; mperi ; cein t ; s ; ma , t ; d a ; t ; ka ; ; leg ; menoj fain ; lhj . 
- Euge ! 
Beas his sermonibus , inquam . 
Doces et dicis ore alio nondum dicta . 
Sed pergisne celeri hoc pede ? 
[ , ] Caput IV Pronuntiatio generatim definita , diuisa et quis dicendorum hic ordo . 
- Immo clementer nos uolo , Lipsi , ait , et kat ; pod ; j b ; sin . 
Simulque silentio aliquo interposito , sic coepit : - Age , age , sperno iam carceres et serio ingredior in ludicrum hunc Circum . 
Vere ludicrum . 
Grammaticum enim sacrum ordior et fio cum Aristophanaeo Socrate ; ere ; j t ; n leptot ; twn l ; rwn . 
Me quidem iudice , ista nugae , sed tamen difficiles subtilesque nugae . 
Et bene ille in hac re : Fronte exile negotium Et dignum pueris putes Aggressis labor arduus . 
Sed et nugae fortasse utiles , si id saltem peruinci possit ut non in lucem solum ista ueniant , sed in usum . 
Dignitas certe et splendor per ea concilietur Latinae linguae . 
Sed Deus et Fatum hoc uiderint . 
Tu , praetor , mappam mihi iam misisti . 
Pronuntiatio , Lipsi , de qua agimus , a me definitur recta et legitima uerborum expressio per syllabas litterasque . 
Rectam capio eam quae antiqua . 
Valet quidem in omni re Fabianum illud , uetera maiestas quaedam et , ut sic dixerim , religio commendat , hic maxime , ubi nihil tenes , nisi tenes priscum usum . 
Ratio aut acumen quid te adiuuent ? 
Iaceant in hac parte necessum est . 
Et frustra aliquis a se sapiat in lingua quae peregrina tota et aliena ; in qua una ueri uia , olim tritam uiam uidisse . 
Tu , aduena et nouus , si in Italica hac , praeter ipsos Italos , praesipias aliquid aut praecipias , risum nobis iure debeas . 
Pariter barbari , si in Latina . 
Dixi per syllabas litterasque ut duplicem eam ostenderem , elementarem et accentualem . 
Illam appello , quae in notis ipsis litterarum exprimendis cernitur , hanc , quae in syllabis apto tono ac modulo attollendis siue deprimendis . 
In his enim duobus tota pronuntiatio posita . 
Ordiar ab elementari igitur et , decursa ea , transibo ad accentus . 
Elementa siue litterae ( etsi Priscianus distinguit et illa proprie dici de sono litterarum uult , has de figuris siue notis ) uiginti tria Latinis . 
Ea diuisa in duas classes , uocalium et consonarum , quibus addo et tertiam diphthongorum , quae ex uocalibus mixtae . 
Omnes eas , certe plerasque , aut male a nobis efferri aut mutile , hoc docebo . 
Tu , attende . 
Ego de uocalibus uocalis primum ero , quae quinque sunt : a , e , i , o , u . 
[ , ] Caput V Vocales omnes Latinis plurisonae . 
Eaedem modulo et quantitate ancipites ; ideoque olim pronuntiatu et scriptu distinctae . 
Geminatio earum qualis ? 
Apex qualis ? 
- Earum omnium Latinis plus uno sonus . 
Priscianus denos aut plures cuique tribuit , ex enuntiatione , ex flatu , ex accentu . 
Tu eum uide . 
Nam ego cur subtilia illa persequar , sine bono ullo usu ? 
Sonos eos tantum exigam , qui in natura ipsa litterae et in solitario eius proprioque effatu insunt . 
Talis , ut minimum , cuique uocali duplex . 
Ego interrupi : - Duplexne ? 
inquam . 
At nobis , mi Murete , simplex . 
- Quiesce , inquit , audies . 
Immo non duplex modo , sed quibusdam triplex quadruplexque . 
Sed minimum duplex . 
Cum enim uocales omnes ancipites sint Latinis ( de quantitate loquor ) et modo longae eae , modo breues , curae imprimis habuerunt prisci ut sono ipso distinguerent quantae illae in quaque dictione . 
Ex ipso , inquam , enuntiatu colligebas a an i longum in palus , in sinus dicerem ; o an u in populus , in uter ; et legimus praeterito tempore efferrem an praesenti . 
Decore , immo utiliter . 
Nam hodie quae confusio et turbela ? 
Omnium pariter idem sonus , breuium longarumque . 
Adeoque uocalem unam non discernimus ut nec eam a biuocali . 
Itaque iure ambiguitatibus scatet et sordet hic noster sermo prae antiquo . 
Nec cura iis solum haec in enuntiando , etiam in scribendo fuit . 
Aliter omnino uocales longas pingere soliti , aliter contractas . 
Nam has solitarias ponebant ad exemplum hodiernum , illas geminabant ut duplicatione ipsa duplicem et productum in iis ostenderent illum sonum . 
Hunc usum scriptores prisci mihi firmant , ut Victorinus Afer : Naeuius et Liuius , cum longa syllaba scribenda esset , duas uocales ponebant ; Quintilianus , qui mansisse id ad Accium uult his uerbis : Vsque ad Accium et ultra , porrectas syllabas geminis uocalibus scripsere . 
At Terentius Scaurus Accium ipsum auctorem facere eius inuenti uidetur , ut censeo , falso : Accius , inquit , geminatis uocalibus scribi natura longas syllabas uoluit , cum alioqui adiecto uel sublato apice longitudinis uel breuitatis nota possit ostendi . 
Qui bene tamen de apice monet , quem secuta aetas , ut compendi faceret , usurpauit pro geminatione . 
Apicem appello lineam transuersam quam supericere uocalibus longis soliti , hoc modo a ? 
, e ? 
, o ? 
, u ? 
. 
Nam i consulto omisi : quae sola nec geminata olim nec apicata , ut dicam infra . 
Haec linea est quam Graeci dixere t ; n makr ; n . 
Quintilianus de ea fuse et commode : Vt longis syllabis omnibus apponere apicem ineptissimum est , quia plurimae natura ipsa uerbi , quod scribitur , patent , sic interim necessarium , cum eadem littera alium atque alium intellectum , prout correpta uel producta est , facit : ut ; malus ; utrum ; arborem ; significet an ; hominem non bonum ; apice distinguitur , ; palus ; aliud priore syllaba longa , aliud sequenti significat , et cum eadem littera nominatiuo casu breuis , ablatiuo longa est , utrum sequamur , plerumque hac nota monendi sumus . 
Atque ut geminatio dudum , sic apex iste nunc prorsus aboluit . 
Maiorum aeuo in tam crebro usu ut Isidorus autumet habitum eum inter legitimas ipsas litteras , his uerbis : Inter figuras litterarum et apices ueteres duxere . 
Est autem linea iacens super litteram , aequaliter ducta . 
Nos utimur , sed longe aliorsum , et n uel m litterae uelut suppositicium eum , compendiaria quadam scriptura , habemus . 
Quod tamen haud nouicii plane inuenti uidetur . 
Siquidem in priscis etiam libris , hic apex occasionem erroneae isti scripturae praebuit , quotiens , totiens , uicensimus , formonsus , aquonsus , cum scilicet inuenissent quotie ? 
s , uice ? 
simus , formo ? 
sus . 
Haec uniuerse de uocalibus earumque sono . 
Singulas nunc mihi uide . 
[ , ] Caput VI Vocales primos affectus naturae exprimere et plurimum maestos . 
Artemidorus illustratus . 
A litterae geminus sonus , crassus et exilis . 
In crasso , duplex ea scripta , saepe cum flatu interposito . 
- Atque agmen mihi totum a ducet . 
Iure . 
Cur enim non ea princeps quae , naturae ductu , principium uoci dat ? 
Infantes uide : per hanc uagiunt . 
Pueros : per hanc babant , lallant , tatant . 
Viros , feminas : praecipuos adfectus efferunt per istam . 
Gaudent ? 
Ha ! 
Ha ! 
audies . 
Dolent ? 
Ah ! 
Ah ! 
ingeminabunt . 
Nec dissimilis obseruatio ( permitte mihi curiosam paulum curam ) in uocalium ceteris . 
E quibus e pariter gaudii dolorisque index . 
Illius , cum Eu ! 
, Euge ! 
, Euoe ! 
, euare dicimus ; istius , cum He ! 
, Hei ! 
, Heu ! 
, heiulare . 
Sicut o item Nos laetos ! 
exclamamus , et Ohe ! 
saturos ac bene habitos , et ouamus exsultantes . 
Contra , O et Oh , nos miseros ! 
etiam audies in dolore . 
At i in admirationem ualet , cum ii ad nouitatem iteramus , itemque Io ! 
ad triumphum . 
V maeroris tantum nota est : ab eaque Hu ! 
, Hui ! 
et ululare . 
Cum tamen attendis , magis est ut maestitiae omnes sint et dolor in iis praeualeat , sicut in omni uita . 
Ideo bene et perite de interpretatione earum Artemidorus : T ; n gramm ; twn t ; m n fwn ; enta f ; bo uj ka ; tarac ; j shma ; nei , ; Litterarum quae uocales , metus ac turbelas significant . 
; Sed missis deliciis , redeo ad meas spinas . 
A igitur litterae pronuntiatio duplex , crassa et lenis . 
Illa , cum longa ; haec , cum breuiata . 
Lenem sic efferes : ore diducto , flatu ualentulo , suspensa modice lingua , nec dentibus appulsa . 
Ita dices amo , facio , adigo , sic ut audis et paulum modo attenuatius subtiliusque quam uulgo . 
At crassam incrassabis pariter . 
Efferes eam spiritu lento et haud aeque ualido , ore modice aperto , et pressim ( me uide ) rotundo . 
Denique in longa ea enuntiatio longior et uelut aa geminatae . 
Sic dices amaabam , effaari , aaram , faatum . 
Sic distingues maalum in naui aut in pometo ab homine malo ; sic anum ebriam ab aano obsceno ; sic lingua tibi secernetur a linguaa . 
Haec Sueuorum in sua lingua etiam hodie , ut audio , pronuntiatio et scriptura est ; haec ueterum fuit , quam Lucillius , et ii qui apices praetulerunt , eicere conati frustra . 
Nam illius uersus apud Victorinum sunt , e IX Saturar . 
: A primum est , hinc incipiam , et quae nomina ab hoc sunt . 
Deinde : A primum longa et breui syllaba : nos tamen unum Hoc faciemus , et uno eodemque , ut diximus , pacto Scribemus pacem , placide , ianum , aridum , acetum , ; Arej Arej Graeci ut faciunt . 
Damnat ecce manifesto hanc in scriptura geminationem , sed nec apices , ut uidetur , agnoscit . 
Damnat tamen ita ut non omnes iudici illi fuerint audientes . 
Nam etiam post , in libris et lapidibus haec scriptura . 
C. NVMONIVS VAALA apud Horatium in manuscriptis est itemque in nummis . 
Et Aletri legi in lapide : L. BETILIENVS L. F. VAARVS . 
Ab hac ratione in fastis et monumentis passim est SERVILIVS AHALA . 
An recte et an non uerius Ala , frustra litigant uiri docti . 
Ego eos moneo Aala fuisse olim ex ratione geminandi quam dixi et flatum solitum interponi saepe , ad sustentandum siue etiam molliendum . 
Simile est quod mehe pro me antiqui litteratores notant et mehecum atque etiam , d intersita , medecum . 
Nec ab alio fonte prehendo , uehemens , cum uera sint preendo , ueemens . 
Itemque mihi hodie , quod mi et mii antiquis . 
Ahalam quidem quod Alam ualere Cicero ostendit clare in Oratore ad Brutum : Quomodo noster Axilla ( malim uoster , nam in Seruilios adoptione Brutus translatus ) Ala factus est , nisi fuga litterae uastioris ? 
De primo elemento eiusque duplici sono , satis . 
[ , ] Caput VII Quadruplicem uideri sonum in e littera fuisse . 
Et ii ordine expositi . 
Hanc ipsam pro i saepe scriptam . 
Iulii Caesaris Scaligeri laudatio . 
- E me rogat et prensat . 
Cuius enuntiatio certo duplex est , arbitrario quadruplex . 
In exilem et pinguem ea diuisa , ut uocales omnes . 
Sed , nisi fallor , duplex iterum in illa sonus et in ista . 
Acute haec indagem et obseruitem fortasse . 
Quid refert , si uere ? 
Primum igitur e pinguis enuntiata ut ee duplex ; enuntiata , sed et scripta . 
In nummis legimus : FAVTVS FEELIX ; in lapide : BASILICAM CALECANDAM SEEDES . 
Quae autem haec pronuntiatio ? 
Me iudice , illa quae apud Gallos in plerisque Latinis uocibus haesit . 
Miel , fiel dicunt pro melle , felle , ipsis uerbis priscis , et fortasse germano sono . 
Nam olim fuit meel , feel . 
In scriptura tamen peccarunt Galli etiam isto , quod extenderunt , ut solet uulgus , ad syllabas breues . 
Nam bien a bene habet hanc stirpem . 
Quae corrupta enuntiatio tamen iam olim , ut discas e lapide ( enimuero sculptores illi aut marmorarii , plerumque imperiti , et ideo in scriptura sonum attendentes modo et exprimentes ) qui in hac Vrbe conspicitur : PATRONII SVAE BIIANII MERENTI FECIT , quod non aliud quam crasso enuntiatu bene . 
Simile in altero : SIISTIA HIILLAS , quod accipio Sestia Hellas . 
Hic prior sonus , ut uidetur ( non enim adfirmem prorsus ) , in e longa , quem efformabis ore primum semicluso , dein aperto , cum intentiore spiritu , labiis productis modice , appulsu nonnullo linguae ad primores dentes . 
Alter in eadem , non productus aeque , sed magis latus et ad a tenue nonnihil inclinans , quem exprimes aperto magis ore , lento sed forti flatu , lingua suspensa et fastigiata leuiter , nec ullam in partem mota . 
Denique uerbo uno , Lipsi , insonat hoc e latum ( ita appellare malim quam pingue aut crassum ) idem quod eta Graecum . 
Firma ac certa haec pronuntiatio ( supra primam illam , cui primus auctor ego ) eique stabilitor Ausonius : Eta quod Aeolidum quodque e ualet , hoc Latiare e . 
Mens enim eius carminis , e Latinum aequiparare sono h et e Graecanicum . 
Et Terentianus Maurus : Litteram namque e uidemus esse ad eta proximam . 
Adde Capellam : E uocalis duarum Graecarum uim possidet . 
Nam cum corripitur , e Graecum est , ut ab hoc hoste ; cum producitur , eta est , ut ab hac die . 
Manet hodie haec enuntiatio in multis : ascendo , effectus , obses , dens , mens , lens , mensis , estur , endo . 
Nouum et acutum aliquid Donatus huic rei dixerat , sed locis corruptis , ita ut mentem eius non tam capiam quam captem . 
In illud Terentii , filium perduxere ut una esset , scribit : Id est ut cibum capiat , et correpte . 
Legam : e correpto . 
Iterum in illud , ut de symbolis essemus , sic : melius essemus producta e littera . 
Quod scholium clare pugnat in illud prius . 
Et sane hic quoque corrigam : melius quam essemus . 
Nam , mea mente , haec mens : ab edo , edis esse cum formatur , originis aspectu , e primam correpte enuntiari debere ; cum a sum , producte . 
Praefert autem utroque loco , ex sententia carminis , esse ab edo : ideoque monet et distinguit ab effatu . 
Habes duos sonos , qui in longa ; duos reperio etiam in breui . 
Tenuem alterum , sub - tinnulum et sub - acutum , qualis est in emo , lego , teneo , quem promes rictu rotundo , satis quod sit aperto , lingua ad inferiores dentes dirigente . 
Alterum tenuem item sed obscurum , mixti cuiusdam et ambigui inter e et i effatus . 
Praeteriisse eum poteram , sed Quintilianus mihi sedulo ingerit , qui notat : In ; here ; ultima , neque e neque i plane audiri . 
Et ab hac incerta elatione , incerta item scriptura ueterum : qui ( eodem Fabio teste ) quasi et quase , sibi et sibe promiscuam scripsere . 
Sed et in lapidibus ab hac causa reperio : NAVEBVS pro nauibus , EXEMET pro exemit , ORNAVET , CEPET , DEANA , MERETO , SOLEDAS et talia plura . 
Praeter Fabium , Iulii quoque Caesaris Scaligeri ( Deus bone , cuius uiri ! 
Ne uir sim ego , si acutius aut capacius ingenium inter homines fuit ab illo ipso Iuliano aeuo ! 
) ; Scaligeri , inquam , teretes aures etiam aduertere ; qui hoc ipsum in subtili scripto tangit De causis linguae Latinae . 
Abeo nunc . 
- Mane , mane paulum , inquam ego . 
De apice nihil hic doces ? 
- Dictum puta semel , inquit ille . 
Omnes longae congeminarunt aut apicem sumpserunt , praeter unam . 
De ista quidem Terentium Scaurum audi : Apices ibi poni debent ubi eisdem litteris alia atque alia res significatur , ut ue ? 
nit et uenit , le ? 
git et legit . 
- Teneo , inquam , nec te iam teneo . 
Curre tuum cursum . 
[ , ] Caput VIII Litterae i triplex sonus . 
Quae in Plauto sit longa littera ? 
Ei diphthongus passim pro i longa deque ea scriptura priscorum uariantes sententiae . 
- Vellem decurrisse , inquit , sed ad tertium uelut spatium ueni litterae i , cuius sonum triplicem deprendo . 
Primum eius longae , et uere longae quia non , ut ceterae , geminatur aut apice insignitur , sed productior fit et longitudine uelut dupla . 
Exempli causa : PISO , VIVVS , AEDILIS , QVINQVENNALIS . 
Ideo kat ' ; xoc ; n inter omnes litteras haec proprie dicta longa . 
Plautus sciuit et iocum captauit in persona Staphylae : ( . 
. . ) ex me unam faciam litteram Longam , meum quando laqueo collum obstrinxero . 
Apage enim uulgus interpretum , qui de littera l capiunt quia longiuscula ea in nostra scriptione . 
Apage et Lambinianam facem , qui ad quamuis grandiorem litteram uult aptari . 
Certo mecum Plautus cepit de ista : quae sola inter grandes et Romanas illas litteras ( nam hae minutae ignotae olim ) super ceteras eminuit , et forma ipsa pensilem praetulit ac porrectam . 
Hac eadem mente Ausonius in ligurritorem Eunum scripsit : Quid imperite r putas ibi scriptum Vbi locari iota conuenit longum ? 
Nam suspendio censet eum dignum . 
Terentius Scaurus in hac re : Super i litteram apex non ponitur . 
Melius enim i in longum producetur . 
Ceterae uocales , quia eodem ordine positae ( lego ordine et positu ) diuersa significant , apice distinguuntur . 
Huius autem sonus diffusus , latus . 
Quem uti formes , os mihi laxius aperi et cum conatu , inferiori mandibula nonnihil in latus flexa . 
Pronuntiant etiamnunc ( ita accepi ) recte soli paene omnium Europaeorum Britanni , quorum est regeina , ameicus , ueita . 
Recte dico , quia reuera non aliud insonuit haec longa quam ei diphthongum . 
Itaque et Graeci interdum diphthongum pro illa assumebant , ut in lapide prisco : tecne tai ; n ; qhkan . 
Nam ex lege esset : tecn tai . 
At ipsi Latini magis promiscue et hanc scripsere et illam , non aeuo solum eodem , sed lapide siue libro . 
In uetustissima illa Duilii columna CASTREIS et SOCIEIS legas , nec minus PRIMOS etc . 
CARTAGINIENSIS . 
In fastis : TRIVMPHAVIT DE GALLEIS , POENEIS , etc . 
In lapidibus aliis : VIAM FECEI ET PONTEIS IN EA POSEIVI et sescenta huius formae . 
Libri etiam paulummodo ueteres euariant et nunc omneis , naueis scribunt , nunc omnis , nauis , etc . 
Ab hoc pronuntiatu et scriptu Ciceronis illud facetum ad Paetum : Cum ternei loquimur , nihil flagitii est ; cum binei , obscaenum . 
Respicit enim ad Graecorum illud bine , quod Latino respondebat examussim . 
Vsitata ualde haec olim scriptio , sed et agitata , cum seorsum inter se irent non grammatici solum , sed magni illi patres . 
Lucilius et Varro distinguere conati quando et quatenus ei scribendum : surrexere in eos grammatici , nihil praeter morem mori et morosi . 
Et tamen uicit et perrupit leges omnes siue uincla usus . 
Hic tibi primus igitur sonus in i littera . 
Alter est in ea breui , et item alter . 
Prior , tenuis , exacutus ; quem effingas leuiter apertis labiis cum sibilo aliquo , et dentibus uelut renidendo paulum restrictis . 
Hoc audis in igitur , uia , inibi , iter , etc . 
Res enim haec liquet . 
Alter tenuis item sed fuscus , subobscurus et inter i et u quasi medius . 
Seruius de isto : i et u interdum expressum suum sonum non habent , i ut uir , u ut optumus . 
Vberius paulo Victorinus : sunt qui inter u quoque et i litteram supputant deesse nobis quae pinguius quam i , exilius quam u sonet . 
Sed pace eorum dixerim , non uident y litteram desiderari . 
Sic enim gylam , myserum , syllabam , proxymum dicebant antiqui . 
Vberius sed nugacius , quia de scriptura ista quam adfirmat uetus ei lapis aut liber numquam aderit subscriptor . 
At sonum tamen indicat uere et clare . 
Priscianus , seu quis alius auctor libelli non indocti de constructione Virgilianorum uersuum , uniuerse notat in omni dictione cui initium a ui syllaba pronuntiari hanc ut u Graecum , sequentibus d , uel r , uel s , uel t , uel x . 
Haec enim eius regula , et dat exempla : uideo , uidebam , uirago , uitium , uir . 
Et plura uide , haud scio an usquequaque uera . 
Nam ad grammaticorum liras si plectrum hoc linguae semel attemperem , quis finis ? 
Valde delirem ipse , nec Mercurii omnes aut Lares reduxerint me in uiam rectam . 
Notae Ad capitis huius opus , Lector , hoc tibi uelut praeter - opus adtexam , quia Grammaticae hic quaedam lites , quas secabo aequus iudex . 
Tu lege , si ualde uacas ; neglege , si leuiter sapis . 
Dixi initio i non duplicari . 
Et est id ex mente omnium litteratorum , etiam ex usu , nisi quod interdum deuiat unus aut alter lapis , ut ecce iste ab aeuo Augusti : HERODIAN . 
PRAEGVSTATOR DIVII AVGVSTI . 
Dixi productam scribi uerissime . 
Sed addo eam productam interdum aequiparare se duabus , quae diuisim scribendae , ut in lapide Munatii Planci : FECIT DE MANIBIS ualet enim Manibiis ; item in illis poetarum : ( . 
. . ) IGNOBILIS OTI ; ( . 
. . ) VRBEM PATAVI ; et in trito sepulcrorum : DIS MANIBVS . 
Dixi promiscuam ueteres scripsisse ei uel i longum . 
Priscianus aliter , qui ueteres uult semper ei scripsisse , sequentem aetatem i productum . 
Errat ipse , non ego . 
Et refutant clare aera et marmora uetusta , in quibus fere omnibus ( quasi si nihil intersit ) confusanea haec scriptura . 
Putidum sit citare ; cui mens aut oculi , legat . 
Illud non importune moneo , soluisse ueteres ei illud scribere , etiam cum i breue ; praeter rationem , fateor , sed purgat ab errore eos tunc receptus error . 
Ita legimus in agrariis et iudiciariis uetustissimis tabellis quae apud cl . 
u . 
Fuluium Vrsinum QVASEI , SIBEI , VBEI , SEINE , LEITERAS : quasi , sibi , ubi , sine , literas . 
Repperi etiam pro e breui , in prisca tabula Genuate : AB FONTEI AD FLOVIVM pro ab fonte . 
Attigi de Luciliano et Varroniano praecepto . 
Id , si aues , hoc est : uti plurali numero , hi puerei , amicei et talia scriberes ; singulari , huius pueri , amici . 
Item illi , datiuo casu , sine e ; at illei , nominatiuo plurali , per eandem . 
Quod praecipit non alia re quam ad discrimen . 
Similis Varronis sententia , quam habes apud Terentium Scaurum . 
Huius uerba non pretium est adtexere , illius magis . 
Quae plusculis uersibus complexa eademque foedata purgauit Iosephus Scaliger , ab aurea stirpe aureus ille ramus . 
Exstant partim in Quintiliani , partim Victorini : Iam puerei uenere , e postremum facito atque i Vt plures puerei fiant . 
I si faci ; solum , PupillI , puerI , LucillI , hoc uniu ; fiet . 
Hoc illi factum est uni : tenue hoc facies i . 
Haec illei fecere : addes e , ut pinguiu ; fiat . 
Meille hominum , duo meillia , item huic utroque opu ; meiles , Meilitiam . 
Tenues i , pilam qua ludimu ; , pilum Quo pinso , tenues i . 
Plura hac feceri ; , peila Qua iacimus , addes e , peila ut pleniu ; fiat . 
Addo ego ex Fabio et hunc uersum , eidem rei : Mendaci furique addes e , cum dare furei Iusseris ( . 
. . ) Qui nonne pugnax aperte in priores ? 
Nam ibi illi dandi casu uetat cum e scribi , hic eundem casum iubet . 
Sed purgo , quod confusionis non hic metus , quoniam pluralis mendaces , fures . 
Itaque lapides ad Lucilium apte : EIQVE OPEREI DIEM DEICITO . 
Item : QVANTA EI PRAECONEI VIATOREI DARE OPORTEBIT . 
Sed et iidem saepe auertunt ab hac lege . 
Negat amicei scribendum gignendi casu . 
Ac uetustissimae tabulae : QVOD EIVS AGREI LOCEI PVBLICVM POPVLEI ROMANEI ERIT et crebro . 
Vide nunc quam sani qui hodie litigant omnis an omneis , pluris an plureis exarandum , quasi intersit scilicet in pronuntiatu . 
Quod si nil in isto , sciant nec in scripto . 
At magistelli etiam ueteres ludunt hic suos ludos . 
De nulla scriptura , ait Victorinus , diutius inter Orthographos quaesitum est quam de ista : Pilum aiunt ( tangit Lucilii uersus , qui supra ) militare , te uinea , si sit supra quam milites aggerem instituunt , per ei scribenda ; at si pilum sit quo pinsitores utuntur , et uinea quae ruri colitur , per i . 
Quem corrige et exple a me obiter : Pilum aiunt militare telum , et uinea subter quam . 
Non enim certe supra uineam , sed ea tecti milites opus instituunt . 
Et Quintilianus pariter ista et Lucilium damnat , uultque obtinere tantum i longum . 
Vide tu eum lib . 
I , cap . 
Terentianum , Charisium , Priscianum . 
Ego ultra diuerberem has nebulas ? 
( . 
. . ) non puto , si sapio . 
[ , ] Caput IX O duplex esse , quod ad tempus et ad sonum . 
Ausonii uersus aliter lectus . 
Tranquillus illustratus . 
- O me sistit et poscit sibi suum sonum , quem aio duplicem . 
Adsonat enim w magno Graecanico et eorundem o exili . 
Grammatici uulgo attestantur , et Ausonius , ut ego eum lego , uersu isto : W quod et o Graecum compensat Romula uox o . 
In tritis libris aliter , qui u Graecum ingerunt scriptura incerta , immo uero , ex ui et potestate litterarum , falsa . 
Nam quis u cum o comparauit umquam ? 
Migrant interdum , scio , altera in alteram , sed non hoc euicerit eiusdem eas soni . 
Lugdunensis scriptus codex ( cuius filo multos poetae eius labyrinthos feliciter diuum Scaligeri ingenium euasit ) habet : W quod et eoy . 
Ex quo ille : W quod et ou , me tamen lente approbante . 
Non enim uerum plane , o Latiare ualere quod ou Hellanicum . 
Malim quod et o Graecum , quoniam ea constans grammaticorum ueterum dictio , o nostrum aequiparare duplici Graecorum , magno et minuto . 
Crasse autem efferebant o illud crassum siue maius , sic ut in sono ipso eluceret uis eius duplex . 
Nam dicebant poopulus de arbore , uoocem , ooram , praetoorem et talia ; propemodum ut nos , Galli , foy , voix , noise . 
Vos , Belgae ( ita docuere me tui populares ) , melius , qui et scribitis pariter et effertis broot ; panem ; , schoot ; sinum ; , boom ; arborem ; . 
At casci tamen Latini subleuant in scriptione nonnihil Gallos , qui ipsi in datiuis casibus populoi Romanoi et similia exarabant , efficiendo huic longo sono . 
Victorinus et alii , testes . 
Neronis impius sed non inscitus iocus , stabiliendo huic duplici effatu , qui de Claudio mortuo identidem morari eum inter homines desiisse illudebat . 
Simul et ad uulgatum illud aspiciens quo morari in uiuis desiisse a mora homines e ; f ; mwj dicimus , et eadem fatuitatem Claudio opprobans , sono ipso pingui et gemino , quo ostendebat uerbum hoc se formare a mooro . 
De hac uocali , quoniam res minime turbida , sermone meo cur illustrem ? 
Versus tantum Terentiani Mauri licet addam firmandae totius rei , hosce : W Graiugenum longior , altera est figura : Alter sonus est et nota temporum , minori . 
Compendia nostri meliora crediderunt : Vna quoniam sat habitum est notare forma Pro temporibus quae geminum ministret usum . 
Igitur sonitum reddere cum uoles minori , Retrorsus adactam modice teneto linguam , Rictu neque magno sat erit patere labra . 
At longior alto tragicum sub oris antro Molita , rotundis acuit sonum labellis . 
[ ; ] Caput X De littera u . 
Quadruplicem eius sonum esse , sed primarium et eximium , duplicem . 
Plauto , Ausonio lux immissa . 
Quae feralis littera et quare ? 
Maurus et Charisius correcti . 
- V mihi superest , per quam quinto et ultimo hoc spatio ( Domitiani scitum ita uoluit ) decurram . 
Sonores ei praecipui duo : latus et exilis . 
Ille , qui ou Graecum plane et plene exprimit ; iste , qui u eorundem . 
Victorinus ab hac mente : V similiter posita est pro breui et pro longa . 
Et magnus Varro sic discriminat clare in his uerbis : Quidam reprehendunt quod ; pluit ; et ; luit ; dicamus in praeterito et praesenti tempore . 
Falluntur . 
Nam est ac putant aliter , quod in praeterito u dicimus longum , ; pluit ; , ; luit ; , in praesenti , breue . 
Ideo in uenditionibus lege fundi ; ruta caesa ; ita dicimus ut u producamus . 
Hoc enim uult pluit , luit in praesenti tenuiter efferri , in praeterito plouit , louit . 
Sonum hunc crassum nemo melius expresserit parasito illo apud Plautum , cui quaesitus hinc iocus : ( ; ) Tu , tu istic , inquam , uin adferri noctuam Quae tu , tu usque dicat tibi ? 
Comparat enim ecce illud tu cum noctuino gemitu , quem tou esse omnes scimus . 
Eum quoque Ausonius respiciens de hac littera scripsit : Cecropiis ignota sonis , ferale sonans u . 
Ferale ideo , quia refert feralem illam auem . 
Quod ait Graecis ignotam , uerum est in littera una . 
Nam quin diphthongo sua eam diserte exprimant , quis neget ? 
Haec ( longam dico ) Latinis scripta tripliciter . 
Primum solitaria sed , ut opinor , cum apice . 
In Terentii epigraphis : Graeca Apollodoru , Graeca Menandru . 
Quae clarum est ualere et aequiparare illis Graecis ' Apollod ; rou , Men ; ndrou . 
Hinc illud Ausonii : Vna est in nostris , qua respondere Lacones , Littera , et irato regi placuere negantes . 
Significat enim u perinde ualere atque o ; . 
Secundo geminata , ritu scilicet aliarum uocalium . 
Tabula aenea Fuluiana : P. MVVCIO COS . 
, quod est Moucio . 
Eadem : SIREMSSQVE OMNIVM RERVM LEXQVE IVVSQUE ESTO , quod est iousque . 
Terentianus ita scripserat , sed corruperunt uulgo : Graeca diphthongus sed o ; litteris nostris uacat : Sola uocalis quod uu complet hunc satis sonum . 
Non habent Latini , inquit , ou diphthongum , quoniam uu geminata ( sic nisi scribis , illex est versus ) satisfaciendo huic sono . 
Tertio scripta ritu Graeco . 
Victorinus de diphthongo ea locutus addit : Nostri etiam quoties eiusdem soni longa syllaba scribenda esset , et ipsi u adiungebant o litterae . 
Inde scriptum legitis : Loucetios , Ntios , loumen , etc . 
Hinc in Festo : Oufentina tribus . 
In ueteri tabula : INDOVCEBAMVS ; item EDITO COVRATOQVE ; praeterea IOVSIT et IOVDICAVERVNT ac plura . 
Quin et cum breuis ea littera , reperio nihilo setius hanc scripturam . 
In lapide : SOVOM MAREITOM CORDE DILEXIT SOVO . 
In Duilliana columna , qui intentis oculis fugientes litteras aspiciet ( aliis neglectum ) reperiet NAVE - BO S , littera utraque uelut mixta , ut non sine causa prorsus Priscianus scripserit communiter : V modo correptam , modo productam habemus , quamuis uideatur ou diphthongi sonum habere . 
Confundit enim ecce sonum illum et tribuit utrique , ex usu aliquo uulgi tamen potius quam ex uero . 
Nam quin tenuior etiam illi fuerit , quis neget ? 
Is autem respondit u Graeco . 
Ita S ; llaj , Sulla ; d ; o , duo ; t ; rbh , turba ; f ; gh , fuga ; R ; muloj , Romulus ; T ; llioj , Tullius ; S ; ria , Suria . 
Charisium obiter mihi corrige : Gulam , ait Iulius Modestus , per u scribemus , non per u , quae Graecis uocibus necessaria est et saepe in u transit . 
Vt insuemur ait ignaro , inter se degularunt omnia . 
Scribe : ut in sue , mure . 
Att . 
in Atreo : inter se , etc . 
Nam sus et mus a Graecis . 
Itaque per eam litteram inueni FORVM SYARIVM in marmore sculptum . 
Terentianus ad hanc rem : Tertiam Romana lingua , quam uocant u , non habet . 
Huius in locum uidetur u Latina subdita : Quae uicem nobis rependit interim uacantis u : Quando communem Latino reddit et Graeco sonum . 
Nam eius sententia ista : u nihil opus Latinis , quoniam unica u utramque uicem et uocem subeat , soni crassi , soni exilis . 
Nec plura dico de re minime incerta . 
Pronuntiatur longa optime hodie ab Italis , Hispanis , Germanis ; breuis a Gallis et a uobis , Belgis . 
Habes , Lipsi , duos sonos primos et praecipuos : propius si intueare , quin duo alii sint , non negabis . 
V enim o adsonat in istis : frundes , fundus , dederunt , seruum , Martium , aeternum quaeque adsimilis formae . 
Et ideo priscis saepe o hic scriptum siue scalptum . 
LAVATIONEM IN PERPETVOM DEDIT legi ; et alibi : AIRE MOLTATI COD . 
DEDERONT ; item : SOVOM MAREITOM et centena alia . 
Quin passim , ab hac soni uicinia , litterae eae commutarunt : epistula et epistola , numenclator et nomenclator , adolescens et adulescens , tibi nota . 
Et obseruaui magis noua : flouiom pro fluuium , detolerit pro detulerit , Aorelium pro Aurelium . 
Sed et alterum sonum deprehendas ad i accedentem , qui in istis : proxumus , optumus , lacrumae , manubiae , gula . 
Ideoque u ipsum pro i usurpatum crebro , praeter legem et usum , in lapidibus : VT STVPEND pro stipendiis , STVPLAE pro stiplis siue stipulis , item AVRVFEX et INFELICISSVMA . 
Plura possem : tempero . 
Non enim ego ambitiose loquax in iis quae aut dicta iam aut uulgo litteratorum non ignota . 
[ , ] Caput XI Ad diphthongos uentum . 
Latinum iis nomen fidenter positum . 
Quot eae et in quibus enuntiandis peccemus ? 
Ae quomodo efferenda ? 
Quomodo oe ? 
Dio Cassius emendatus . 
De ei obiter dictum et quis ei sonus ? 
- Igitur cursum uerto alio et bigam istam , missu altero , flectere incipio ad biuocales . 
Ita indigeto quas Graeci diphthongos . 
Si nouiter , numquid inepte ? 
Audeamus enim et nos aliquid et per occasionem fas sit exhaustum Latium augere diu optata ciue . 
Eae ex uocalibus binis conflatae sunt sic ut transeant in sonum unum , sed in quo reliquiae soni utriusque . 
Latinis eae quattuor : ae , oe , au , eu . 
Duas ex iis ultimas recte pronuntiamus hodie , duas priores nec recte . 
Nam cum e , et quidem tenui , confundimus utramque . 
O turduli , qui potest ? 
Iugulo uos uno telo , quia frustra quaesitae aut repertae diphthongi , si sono a uocalibus nil diuertunt . 
Terentianum saltem audite : Et sonos utrosque iungit , unde diphthongos eas Graeciae dicunt magistri . 
Quod duae iunctae simul Syllabam sonant in unam , uique gemina praeditae , Semper effectum duorum temporum custodiunt . 
En ait utrosque sonos iungi . 
Ait ui gemina eas praeditas . 
At cum Phoebum Phebum dicitis , cum Musae Muse effertis , ubi id apparet ? 
Pipillones ! 
Digni quos pueri pipulo differant , in pertinacia si perstatis . 
Sed tu , Lipsi , uide , disce . 
Ae antiquioribus paulum ai scripta , ritu Graeco . 
AIMILIA et AIRA et similia occurrunt in monumentis . 
Et cum circiter Tullii Augustique aeuum exoleuisset , retrahere conatus Claudius imperator publico etiam scito . 
Itaque lapides omnes illius aeui eam habent . 
Sed obiit abiitque iterum cum illo . 
Sonus eius quis ? 
Idem qui Graecanicae , quem bene adstruxere contra uulgus Checus Britannus et Mekerchus uester , uiri non e uulgo . 
In hoc tamen seorsum ab iis sentio , quod uisi mihi praeter modum latas diphthongos facere et , ut sic dixerim , hiare nimis in sonando . 
Subrustice hercle efferunt et uaste . 
At mihi certum mollius eas sonuisse olim nec ut a plenum aut e audires , sed ut mixtum quendam suauemque sonum . 
Fallor , aut Galli aptissime exprimunt et scribunt , in paix ; pax ; , fais ; onus ; , iamais ; numquam ; . 
Vos , Belgae , item adsonatis ( etsi aliter scribitis ) peysen ; cogitare ; , reysen ; iter facere ; , seyl ; uelum ; et talia . 
Ita qui Latinis Caesar est , uerissime uobis Keyser . 
Supposuistis enim ei uel eii huic diphthongo . 
Aiacem igitur , Maiam , Baias ipsas , itemque aulae , pictae , etc . 
non crassiore illo a pronuntiem , sed attenuem magis et paene ad eta flectam dicamque Eeiacem , Meeiam , Beeias , auleei , etc . 
Quod audis a me facilius quam ut scribam . 
Germanorum ritus hic usum et locum aliquem habeat , qui ad significandum a illud tenue e superscribunt . 
Lapides aliquid hic me iuuant . 
Illud enim semel pono indoctos fuisse qui eos scalpserint , aurium sensum et soni uestigium secutos , sine grammatica ulla lege . 
At ii ostendunt sonum hunc finitimum in parte fuisse e pinguiori . 
Hinc illa per errorem inscalpta : EGRAEGIVS pro egregius , AEIVS pro eius , AEVOCATVS et VTRIVSQVAE et , quod magis rideas , VENAERI et FVNAERI pro ueneri , funeri . 
Qui peccatum hoc peccassent illi bardi , si hians ille et pinguis sonus diphthongo ? 
Cui ad e adsessio aut accessio nulla . 
Sed hoc a uulgo , inquies , qui ut e pronuntiant . 
Nihil . 
Medium enim illum sonum aequiter euincit , pugnax ille qui torqueat ad extremum . 
Nec plura addo . 
Sensuum enim magis res quam rationum . 
Et uere hic ualet illud Quintiliani : Non esse cuiusuis auris exigere litterarum sonos , non hercle magis quam neruorum . 
Iam oe diphthongus olim item scripta oi . 
Sic oinonem pro oenone Capella ingerit ; sic oitier pro utier Victorinus notat . 
Et in uetustissimo senatusconsulto de Tiburtinis legi : NEQVE ID VOBEIS NEQVE REI POPLICAE VOSTRAE OITILE ESSE . 
Sed alia scriptio eualuit , ista euanuit . 
Sonum eius uerum ( uerum mihi fas dicere ) non uidi , qui uiderit . 
Nam qui Graecae linguae pronuntiationem instaurarunt , crasse pleneque eam sonare uolunt , ut Gallorum moy , toy , soy . 
Non mihi probant uiri probissimi . 
Primum , quia nimis expressus ille sonus , qui ex diphthongorum ingenio debeat esse confusus . 
Deinde , quia non exprimat eum ullo modo aut assequatur oe Latinum . 
Quomodo enim ex o et e platyasmum illum elicias ? 
Tertio , et auctores mihi , qui alia suadent . 
Victorinus Afer hanc diphthongum cum u Graeco aequiparat diserte in Arte sua Grammatica : Litterae peregrinae sunt , inquit , z et u . 
Quae propter Graeca quaedam assumptae sunt , ut Hylas , Zephyrus , quae si non essent , Hoelas et Dsephurus diceremus . 
Attende tecum , quaeso : Hylas , inquit , scriberetur Hoelas . 
At quae adfinitas hic sonorum , si uero adfines illi ? 
Nam u Graecum respondet plane u tenui Latino , quod et ipsi fatentur et litteratores prisci adfirmant uno ore . 
An fallit nos forte ille Afer ? 
Nihil hac in parte , cum testimonium ab eo dicat casta et casca illa omnis aetas . 
Nam prisci uelut promiscue scripsere : oisum , oesum , usum ; Poenos , Punos ; coirauit , coerauit , curauit ; moenera , munera ; moeros , muros ; moinicipium , municipium . 
Quid , nisi tantumnon uociferantes paritatem inter ea soni ? 
Intorqueo et pilum e scriptore Graeco , firmum , ualidum et triarii manu dignum . 
Scribit in Nerone Dio principem illum duos Sulpicios uita imminuisse quia uisi imminuere scaenicam eius laudem . 
Visi autem minuere solo nomine : ; ti , inquit , Puqiko ; ; k prog ; nwn ; pikalo ; menoi , o ; k ; pa ; santo pr ; srhma to ; t ' ; contej , ; ll ' ; j t ; j to ; N ; rwnoj n ; kaj t ; j Puqik ; j ; k t ; j ; mwnum ; aj ; s ; boun , id est ; quod ab antiquo aque maioribus Pythici cognominati , non desinerent eius cognominis , sed palam in Neronis Pythicas uictorias impii essent , nominis uicinia . 
; Quid iuuat me hic locus ? 
Nimium , si ego prius illum . 
Adfirmo enim emendandum ; ti Poitiko ; , id est ; Poetici ; . 
Nam hoc liquens , clarum , Sulpiciae genti Pythicum agnomen adhaesisse numquam . 
Poetici illi dicti , et fasti scriptoresque historiae mihi testes locis uiginti . 
Quod si est , uide nunc quomodo indignari citharoedus princeps potuerit quasi in pariante cognomine , si pronuntiatio illa olim ? 
Nam litteris certe abludit . 
Sono igitur ad Pythicum siue Puthicum ( ita efferebant ) accessit et , quod ex his concludo apte , oi siue oe diphthongus haud dissonuit u leni . 
Quis igitur ille sonor ? 
Mixtus . 
Quem apud Gallos meos habes in diphthongo istac ipsa . 
Illorum enim est : c ; ur pro corde , v ; u pro uoto , n ; ud pro nodo . 
Et fasne mihi etiam uestra tangere ? 
Si pecco , ne ride . 
Ita et uos , Belgae , sonatis Oelsaet ; papauer ; , moelen ; molam ; et quae tibi plus nota . 
Haec , sententia mea , noua potius quam improba apud mentes et aures probas . 
Certe non crassum istum ei et uastum effatum fuisse , quem cum audio ( ignoscant mihi uiri docti et quibus litterae aeternum debent ) , uix lienem comprimo . 
Docent etiam nonnulli lapides , in quibus pro e perperam substituta , ut CROETA PROVINCIA pro Creta . 
Tu , Lipsi , numquid mutas aut etiam nutas ? 
An transeo iam ad consonantes ? 
Alacer ego : - Nihil , nihil , inquam . 
Bono argumentorum pondere ( ut haec quidem res fert ) me firmas . 
Consonantes tamen mihi protolle et de biuocali ei nodum prius tolle . 
Ille cum risu : - Graeculi uiderint , inquit , non ea in Latiari classe . 
Nam eius loco I nobis longum esse grammatici te docuerint , et ego supra . 
- Sed enim , mi Murete , inquam , in sono eius germano etiam haereo . 
Nam Nigidius nihil differre illam Graecanicam ab ; ; ta simplici uoluit et Graecos irridet , qui discreuere . 
Quod si est , ruunt quaecumque de biuocalium sono sonuisti . 
Par enim omnium ratio . 
Eludens Muretus : - Immo tuum fulcrum ruit , inquit , quo stabilita a te uulgi haec ; scn ; thj . 
Non enim ea mens Nigidianis uerbis quae , si lubet , audi : Graecos non tantae inscitiae arcesso , qui ou ex o et u scripserunt , quantae qui ei ex e et i . 
Illud enim inopia fecerunt , hoc nulla necessitate subacti . 
Hoc saltem uult litteratissimus ille litterator : Graecos iuste repperisse ou diphthongum quia non illis u Latinum , quod exprimeret hunc crassum sonum ; non iuste eosdem idem in ei fecisse quia i subire utramque uicem potuisset longae aut breuis . 
Ne autem , Lipsi , erres : I longum ( dictum etiam mihi antea ) incidit in sonum prorsus ei . 
Quis igitur ille ? 
Me arbitro , qui uobis , Belgis , in my , ghy , sy . 
Immo illud primum plane Latinum mi est , et significatu et prisco sono . 
Soli enim paene uos Europaeorum duplex illud ii recte scribitis , recte effertis . 
Nec aliter oueis , omneis , preimos Latini . 
Minus accedunt iidem illi pronuntiandi magistri hodie , qui Gallico sein , feint , plein , sinu , ficto , pleno aequiparant . 
Nam scriptura quidem ista ipsa , sed effatio magis ae accedit . 
Et uereor hercle ut idem hic peccent , quod priscus ille Cotta : quem Iota litteram tollendo et e plenissimum pronuntiando , non oratores antiquos sed messores imitari , Crassus apud Ciceronem iocatur . 
Vocem a me , Lipsi , de biuocalibus ne ultra exspecta . 
Tu , Nigidi , habe etiam istam . 
Qui Graecos imperitiae arcessis , cur non in culpa simili tuos Opicos ? 
Nam illos ei pro I longa passim scripsisse , an nescis , an dissimulas ? 
Si illud , parum doctus ; si istud , parum bonus . 
