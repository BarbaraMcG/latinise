Postquam poeta sensit scripturam suam ab iniquis obseruari , et aduorsarios rapere in peiorem partem quam acturi sumus , indicio de se ipse erit , uos eritis iudices laudin an uitio duci factum oporteat . 
Synapothnescontes Diphili comoediast : eam Commorientis Plautu fecit fabulam . 
In Graeca adulescens est qui lenoni eripit meretricem in prima fabula : eum Plautus locum reliquit integrum , eum hic locum sumpsit sibi in Adelphos , uerbum de uerbo expressum extulit . 
Eam nos acturi sumu nouam : pernoscite furtumne factum existumetis an locum reprehensum qui praeteritu neglegentiast . 
Nam quod isti dicunt maleuoli , homines nobilis hunc adiutare adsidueque una scribere , quod illi maledictum , uehemens esse existumant , eam laudem hic ducit maxumam quom illis placet qui uobis uniuorsis et populo placent , quorum opera in bello in otio in negotio suo quisque tempore usust sine superbia . 
Dehinc ne exspectetis argumentum fabulae , senes qui primi uenient i partem aperient , in agendo partem ostendent . 
Facite aequanimitas poetae ad scribendum augeat industriam . 
Storax ! 
Non rediit hac nocte a cena Aeschinus neque seruolorum quisquam qui aduorsum ierant . 
Profecto hoc uere dicunt : si absis uspiam aut ibi si cesses , euenire ea satius est quae in te uxor dicit et quae in animo cogitat irata quam illa quae parentes propitii . 
Vxor , si cesses , aut te amare cogitat aut tete amari aut potare atque animo obsequi et tibi bene esse soli , quom sibi sit male . 
Ego quia non rediit filius quae cogito et quibu nunc sollicitor rebu ! 
Ne aut ille alserit aut uspiam ceciderit aut praefregerit aliquid . 
Vah quemquamne hominem in animo instituere aut parare quod sit carius quam ipsest sibi ! 
Atque ex me hic natu non est sed ex fratre . 
Is adeo dissimili studiost iam inde ab adulescentia : ego hanc clementem uitam urbanam atque otium secutu sum et , quod fortunatum isti putant , uxorem , numquam habui . 
Ille contra haec omnia : ruri agere uitam ; semper parce ac duriter se habere ; uxorem duxit ; nati filii duo ; inde ego hunc maiorem adoptaui mihi ; eduxi a paruolo ; habui amaui pro meo ; in eo me oblecto , solum id est carum mihi . 
Ille ut item contra me habeat facio sedulo : do praetermitto , non necesse habeo omnia pro meo iure agere ; postremo , alii clanculum patres quae faciunt , quae fert adulescentia , ea ne me celet consuefeci filium . 
Nam qui mentiri aut fallere institerit patrem aut audebit , tanto magis audebit ceteros . 
Pudore et liberalitate liberos retinere satius esse credo quam metu . 
Haec fratri mecum non conueniunt neque placent . 
Venit ad me saepe clamitans " quid agi , Micio ? 
Quor perdis adulescentem nobis ? 
Quor amat ? 
Quor potat ? 
Quor tu his rebu sumptum suggeris , uestitu nimio indulges ? 
Nimium ineptus es " . 
Nimium ipse durust praeter aequomque et bonum , et errat longe mea quidem sententia qui imperium credat grauius esse aut stabilius ui quod fit quam illud quod amicitia adiungitur . 
Mea sic est ratio et sic animum induco meum : malo coactu qui suom officium facit , dum id rescitum iri credit , tantisper cauet ; si sperat fore clam , rursum ad ingenium redit . 
Ill quem beneficio adiungas ex animo facit , studet par referre , praesens absensque idem erit . 
Hoc patriumst , potiu consuefacere filium sua sponte recte facere quam alieno metu : hoc pater ac dominus interest . 
Hoc qui nequit fateatur nescire imperare liberis . 
Sed estne hic ipsu de quo agebam ? 
Et certe is est . 
Nescioquid tristem uideo : credo , iam ut solet iurgabit . 
Saluom te aduenire , Demea , gaudemus . 
Ehem opportune : te ipsum quaerito . 
Quid tristis es ? 
Rogas me ubi nobis Aeschinus siet ? 
Quid tristis ego sum ? 
Dixin hoc fore ? 
Quid fecit ? 
Quid ille fecerit ? 
Quem neque pudet quicquam neque metuit quemquam neque legem putat tenere se ullam . 
Nam illa quae antehac facta sunt omitto : modo quid dissignauit ? 
Quidnam id est ? 
Fores effregit atque in aedis inruit alienas ; ipsum dominum atque omnem familiam mulcauit usque ad mortem ; eripuit mulierem quam amabat : clamant omnes indignissume factum esse . 
Hoc aduenienti quot mihi , Micio , dixere ! 
In orest omni populo . 
Denique , si conferendum exemplumst , non fratrem uidet rei dare operam , ruri esse parcum ac sobrium ? 
Nullum huiu simile factum . 
Haec quom illi , Micio , dico , tibi dico : tu illum corrumpi sinis . 
Homine imperito numquam quicquam iniustiust , qui nisi quod ipse fecit nil rectum putat . 
Quorsum istuc ? 
Quia tu , Demea , haec male iudicas . 
Non est flagitium , mihi crede , adulescentulum scortari neque potare : non est ; neque fores effringere . 
Haec si neque ego neque tu fecimus , non siit egestas facere nos . 
Tu nunc tibi id laudi duci quod tum fecisti inopia ? 
iniuriumst ; nam si esset unde id fieret , faceremus . 
Et tu illum tuom , si esses homo , sineres nunc facere dum per aetatem decet potius quam , ubi te exspectatum eiecisset foras , alieniore aetate post faceret tamen . 
Pro Iuppiter , tu homo adigi me ad insaniam non est flagitium facere haec adulescentulum ? 
Ah ausculta , ne me optundas de hac re saepius : tuom filium dedisti adoptandum mihi ; is meus est factu : siquid peccat , Demea , mihi peccat ; ego illi maxumam partem fero . 
Opsonat potat , olet unguenta : de meo ; amat : dabitur a me argentum dum erit commodum ; ubi non erit fortasse excludetur foras . 
Fores effregit : restituentur ; discidit uestem : resarcietur ; et dis gratia est unde haec fiant , et adhuc non molesta sunt . 
Postremo aut desine aut cedo quemuis arbitrum : te plura in hac re peccare ostendam . 
Ei mihi , pater esse disce ab aliis qui uere sciunt . 
Natura te illi pater es , consiliis ego . 
Tun consulis quicquam ? 
Ah , si pergis , abiero . 
Sicin agis ? 
An ego totiens de eadem re audiam ? 
Curaest mihi . 
At mihi curaest . 
Verum , Demea , curemus aequam uterque partem : tu alterum , ego item alterum ; nam ambos curare propemodum reposcere illumst quem dedisti . 
Ah Micio ! 
Mihi sic uidetur . 
Quid istic ? 
Si tibi istuc placet , profundat perdat pereat ; nil ad me attinet . 
Iam si uerbum unum posthac Rursum , Demea , irascere ? 
An non credi ? 
Repeto quem dedi ? 
aegrest ; alienu non sum ; si obsto em desino . 
Vnum uis curem : curo ; et est dis gratia quom ita ut uolo est . 
Iste tuos ipse sentiet posteriu nolo in illum grauiu dicere . 
Nec nil neque omnia haec sunt quae dicit : tamen non nil molesta haec sunt mihi ; sed ostendere me aegre pati illi nolui . 
Nam itast homo : quom placo , aduorsor sedulo et deterreo ; tamen uix humane patitur ; uerum si augeam aut etiam adiutor siem eius iracundiae , insaniam profecto cum illo . 
Etsi Aeschinus non nullam in hac re nobis facit iniuriam . 
Quam hic non amauit meretricem ? 
Aut quoi non dedit aliquid ? 
Postremo nuper ( credo iam omnium taedebat ) dixit uelle uxorem ducere . 
Sperabam iam deferuisse adulescentiam : gaudebam . 
Ecce autem de integro ! 
Nisi , quidquid est , uolo scire atque hominem conuenire , si apud forumst . 
Obsecro , populares , ferte misero atque innocenti auxilium , subuenite inopi . 
Otiose : nunciam ilico hic consiste . 
Quid respectas ? 
Nil periclist : numquam dum ego adero hic te tanget . 
Ego istam inuitis omnibus . 
Quamquamst scelestu non committet hodie umquam iterum ut uapulet . 
Aeschine , audi ne te ignarum fuisse dicas meorum morum : leno ego sum . 
Scio . 
At ita ut usquam fuit fide quisquam optuma . 
Tu quod te posteriu purges hanc iniuriam mi nolle factam esse ; huius non faciam . 
Crede hoc , ego meum ius persequar neque tu uerbis solues umquam quod mihi re male feceris . 
Noui ego uostra haec : " nollem factum : iusiurandum dabitur te esse indignum iniuria hac " indignis quom egomet sim acceptus modis . 
Abi prae strenue ac fores aperi . 
Ceterum hoc nihili facis ? 
I intro nunciam . 
Enim non sinam . 
Accede illuc , Parmeno ( nimium istoc abisti ) , hic propter hunc adsiste : em sic uolo . 
Caue nunciam oculos a meis oculis quoquam demoueas tuos ne mora sit , si innuerim , quin pugnu continuo in mala haereat . 
Istuc uolo ergo ipsum experiri . 
em serua . 
Omitte mulierem . 
O facinus indignum ! 
Geminabit nisi caues . 
Ei , miseriam ! 
Non innueram ; uerum in istam partem potiu peccato tamen . 
I nunciam . 
Quid hoc reist ? 
Regnumne , Aeschine , hic ! 
Tu possides ? 
Si possiderem , ornatus esses ex tuis uirtutibus . 
Quid tibi rei mecumst ? 
Nil . 
Quid ? 
Nostin qui sim ? 
Non desidero . 
Tetigin tui quicquam ? 
Si attigisses , ferres infortunium . 
Qui tibi magis licet meam habere pro qua ego argentum dedi ? 
Responde . 
Ante aedis non fecisse erit melius hic conuicium ; nam si molestu pergis esse , iam intro abripiere atque ibi usque ad necem operiere loris . 
Loris liber ? 
Sic erit . 
O hominem inpurum ! 
Hicin libertatem aiunt esse aequam omnibus ? 
Si sati iam debacchatus es , leno , audi si uis nunciam . 
Egon debacchatu sum autem an tu in me ? 
Mitte ista atque ad rem redi . 
Quam rem ? 
Quo redeam ? 
Iamne me uis dicere id quod id te attinet ? 
Cupio , modo aequi aliquid . 
Vah leno iniqua me non uolt loqui . 
Leno sum , fateor , pernicies communis adulescentium , periuru , pesti ; tamen tibi a me nulla est orta iniuria . 
Nam hercle etiam hoc restat . 
Illuc quaeso redi quo coepisti , Aeschine . 
Minis uiginti tu illam emisti ( quae res tibi uortat male ! 
) : argenti tantum dabitur . 
Quid si ego tibi illam nolo uendere ? 
Coges me ? 
Minime . 
Namque id metui Neque uendundam censeo quae liberast ; nam ego liberali illam adsero causa manu . 
Nunc uide utrum uis , argentum accipere an causam meditari tuam . 
delibera hoc dum ego redeo , leno . 
Pro supreme Iuppiter , minime miror qui insanire occipiunt ex iniuria . 
Domo me eripuit , uerberauit ; mi inuito abduxit meam ( ob male facta haec tantidem emptam postulat sibi tradier ) ; homini misero plus quingentos colaphos infregit mihi . 
Verum enim quando bene promeruit , fiat : suom ius postulat . 
Age , iam cupio si modo argentum reddat . 
Sed ego hoc hariolor : ubi me dixero dare tanti , testis faciet ilico uendidisse me ; de argento somnium : " mox ; cras redi " . 
Id quoque possum ferre si modo reddat , quamquam iniuriumst . 
Verum cogito id quod res est : quando eum quaestum occeperis , accipiunda et mussitanda iniuria adulescentiumst . 
Sed nemo dabit : frustra egomet mecum has rationes puto . 
Tace , egomet conueniam iam ipsum : cupide accipiat faxo atque etiam bene dicat se cum esse actum . 
Quid istuc , Sanniost quod te audio nescioquid concertasse cum ero ? 
Numquam uidi iniquius certationem comparatam quam haec hodie inter nos fuit : ego uapulando , ill uerberando , usque ambo defessi sumus . 
Tua culpa . 
Quid agerem ? 
Adulescenti morem gestum oportuit . 
Qui potui meliu qui hodie usque os praebui ? 
Age , scis quid loquar : pecuniam in loco neglegere maxumum interdumst lucrum . 
Hui metuisti , si nunc de tuo iure concessisses paullulum atque adulescenti esses morigeratus , hominum homo stultissime , ne non tibi istuc feneraret ? 
Ego spem pretio non emo . 
Numquam rem facies : abi , nescis inescare homines , Sannio . 
Credo istuc melius esse ; uerum ego numquam adeo astutus fui quin quidquid possem mallem auferre potius in praesentia . 
Age , noui tuom animum : quasi iam usquam tibi sint uiginti minae dum huic obsequare ; praeterea autem te aiunt proficisci Cyprum . 
Hem . 
Coemisse hinc quae illuc ueheres multa , nauem conductam : hoc , scio , animu tibi pendet . 
Vbi illinc , spero , redieris tamen , hoc ages . 
Nusquam pedem ! 
Perii hercle : hac illi spe hoc inceperunt . 
Timet : inieci scrupulum homini . 
O scelera : illuc uide ut in ipso articulo oppressit . 
Emptae mulieres complures et item hinc alia quae porto Cyprum . 
Nisi eo ad mercatum uenio , damnum maxumumst . 
Nunc si hoc omitto , actum agam ubi illinc rediero ; nil est ; refrixerit res " nunc demum uenis ? 
Quor passus ? 
Vbi eras ? 
" Vt sit satius perdere quam hic nunc manere tam diu aut tum persequi . 
Iamne enumerasti quot ad te rediturum putes ? 
Hoccin illo dignumst ? 
Hoccin incipere Aeschinum , per oppressionem ut hanc mi eripere postulet ! 
Labascit : unum hoc habeo . 
Vide si sati placet : quam uenias in periclum , Sannio , seruesne an perdas totum , diuiduom face ; minas decem conradet alicunde . 
Ei mihi , etiam de sorte nunc uenio in dubium miser ? 
Pudet nil ? 
Omnis dentis labefecit mihi , praeterea colaphis tuber est totum caput : etiam insuper defraudet ? 
Nusquam abeo . 
Vt lubet . 
Numquid uis quin abeam ? 
Immo hercle hoc quaeso , Syre : utut haec sunt acta , potiu quam litis sequar , meum mihi reddatur saltem quanti emptast , Syre . 
Scio te non usum antehac amicitia mea : memorem me dices esse et gratum . 
Sedulo faciam . 
Sed Ctesiphonem uideo : laetus est de amica . 
Quid quod te oro ? 
Paullisper mane . 
Abs quiuis homine , quom est opus , beneficium accipere gaudeas ; uerum enimuero id demum iuuat si quem aequomst facere is bene facit . 
O frater , frater , quid ego nunc te laudem ? 
Sati certo scio , numquam ita magnifice quicquam dicam id uirtus quin superet tua . 
Itaque unam hanc rem mi habere praeter alios praecipuam arbitror , fratrem , hominem neminem esse primarum artium mage principem . 
O Ctesipho . 
O Syre , Aeschinus ubist ? 
Ellum , te exspectat domi . 
Hem . 
Quid Est ? 
Quid sit ? 
illius opera , Syre , nunc uiuo . 
Festiuom caput ; quin omnia sibi post putarit esse prae meo commodo ; maledicta famam meum laborem et peccatum in se transtulit . 
Nil pote supra . 
Quidnam fori crepuit ? 
Mane mane ipse exit foras . 
Vbi est ill sacrilegus ? 
me quaerit . 
Num quid nam ecfert ? 
occidi : nil uideo . 
Ehem opportune : te ipsum quaero : quid fit , Ctesipho ? 
in tutost omni res : omitte uero tristitiem tuam . 
Ego illam hercle uero omitto quiquidem te habeam fratrem : o mi Aeschine , o mi germane ! 
Ah uereor coram in os te laudare amplius , ne id adsentandi mage quam quo habeam gratum facere existumes . 
Age , inepte , quasi nunc non norimu nos inter nos , Ctesipho . 
Hoc mihi dolet , nos paene sero scisse et paene in eum locum redisse ut , si omnes cuperent , nil tibi possent auxiliarier . 
Pudebat . 
Ah stultitiast istaec , non pudor . 
Tam ob paruolam rem paene e patria ! 
Turpe dictu . 
Deos quaeso ut istaec prohibeant . 
Peccaui . 
Quid ait tandem nobis Sannio ? 
Iam mitis est . 
Ego ad forum ibo ut hunc absoluam ; tu intro ad illam , Ctesipho . 
Syre , insta . 
Eamu ; namque hic properat in Cyprum . 
Ne tam quidem quam uis : etiam maneo otiosus hic . 
Reddetur ; ne time . 
At ut omne reddat . 
Omne reddet ; tace modo ac sequere hac . 
Sequor . 
Heus heus Syre . 
em quid est ? 
Obsecro hercle te , hominem istum inpurissimum quam primum absoluitote ne , si magis irritatus siet , aliqua ad patrem hoc permanet atque ego tum perpetuo perierim . 
Non fiet ; bono animo esto ; tu cum illa intu te oblecta interim et lectulos iube sterni nobis et parari cetera . 
Ego iam transacta re conuortam me domum cum opsonio . 
Ita quaeso . 
Quando hoc bene successit , hilare hunc sumamus diem . 
Obsecro , mea nutrix , quid nunc fiet ? 
Quid fiet , rogas ? 
Recte edepol spero . 
Modo dolores , mea tu , occipiunt primulum iam nunc times , quasi numquam adfueris , numquam tute pepereris ? 
Miseram me , neminem habeo ( solae sumu ; Geta autem hic non adest ) nec quem ad obstetricem mittam , nec qui accersat Aeschinum . 
Pol is quidem iam hic aderit ; nam numquam unum intermittit diem quin semper ueniat . 
solu mearum miseriarumst remedium . 
E re nata meliu fieri haud potuit quam factumst , era , quando uitium oblatumst , quod ad illum attinet potissimum , talem , tali genere atque animo , natum ex tanta familia . 
Ita pol est ut dici : saluo nobis deos quaeso ut siet . 
Nunc illud est quom , si omnia omnes sua consilia conferant atque huic malo salutem quaerant , auxili nil adferant , quod mihique eraeque filiaeque erilist . 
Vae misero mihi ! 
tot res repente circumuallant se unde emergi non potest : uis egestas iniustitia solitudo infamia . 
Hoccin saeclum ! 
O scelera , o genera sacrilega , o hominem inpium ! 
me miseram , quidnam est quod sic uideo timidum et properantem Getam ? 
Quem neque fides neque iusiurandum neque illum misericordia repressit neque reflexit neque quod partus instabat prope quoi miserae indigne per uim uitium obtulerat . 
Non intellego satius quae loquitur . 
Propius obsecro accedamu , Sostrata . 
Ah me miserum , uix sum compos animi , ita ardeo iracundia . 
Nil est quod malim quam illam totam familiam dari mi obuiam , ut ego iram hanc in eos euomam omnem , dum aegritudo haec est recens . 
Satis mihi id habeam supplici dum illos ulciscar modo . 
Seni animam primum exstinguerem ipsi qui illud produxit scelus ; tum autem Syrum inpulsorem , uah , quibus illum lacerarem modis ! 
sublime medium primum arriperem et capite in terra statuerem , ut cerebro dispergat uiam ; adulescenti ipsi eriperem oculos , post haec praecipitem darem ; ceteros ruerem agerem raperem tunderem et prosternerem . 
Sed cesso eram hoc malo inpertiri propere ? 
Reuocemus : Geta . 
Hem quisquis , sine me . 
Ego sum Sostrata . 
Vbi east ? 
Te ipsam quaerito . 
Te exspecto ; oppido opportune te obtulisti mi obuiam . 
era Quid est ? 
Quid trepidas ? 
Ei mihi ! 
Quid festinas , mi Geta ? 
Animam recipe . 
Prorsu Quid istuc " prorsus " ergost ? 
Periimus ; actumst . 
Eloquere obsecro te quid sit . 
Iam Quid " iam , " Geta ? 
Aeschinus Quid is ergo ? 
Alienus est ab nostra familia . 
Hem perii . 
Quare ? 
Amare occepit aliam . 
uae miserae mihi ! 
Neque id occulte fert , ab lenone ipsus eripuit palam . 
Satin hoc certumst ? 
Certum ; hisce oculis egomet uidi , Sostrata . 
Ah me miseram ! 
Quid iam credas aut quoi credas ? 
Nostrumne Aeschinum , nostram uitam omnium , in quo nostrae spes opesque omnes sitae erant ? 
Qui sine hac iurabat se unum numquam uicturum diem ? 
Qui se in sui gremio positurum puerum dicebat patris , ita obsecraturum ut liceret hanc sibi uxorem ducere ? 
Era , lacrumas mitte ac potiu quod ad hanc rem opus est porro prospice : patiamurne an narremu quoipiam ? 
Au au , mi homo , sanun es ? 
An hoc proferendum tibi uidetur esse ? 
Miquidem non placet . 
Iam primum illum alieno animo a nobis esse res ipsa indicat . 
Nunc si hoc palam proferimus ille infitias ibit , sat scio : tua fama et gnatae uita in dubium ueniet . 
Tum si maxume fateatur , quom amat aliam , non est utile hanc illi dari . 
Quapropter quoquo pacto tacitost opus . 
Ah minime gentium : non faciam . 
Quid ages ? 
Proferam . 
Hem , mea Sostrata , uide quam rem agis . 
Peiore res loco non potis est esse quam in quo nunc sitast . 
Primum indotatast ; tum praeterea , quae secunda ei dos erat , periit : pro uirgini dari nuptum non potest . 
Hoc relicuomst : si infitias ibit , testi mecum est anulus quem miserat . 
Postremo , quando ego conscia mihi sum a me culpam esse hanc procul neque pretium neque rem ullam intercessisse illa aut me indignam , Geta , experiar . 
Quid istic ? 
Cedo ut meliu dicas . 
Tu , quantum potest , abi atque Hegioni cognato huiu rem enarrato omnem ordine ; nam is nostro Simulo fuit summus et nos coluit maxume . 
Nam hercle aliu nemo respiciet nos . 
Propera tu , mea Canthara , curre , obstetricem accerse , ut quom opu sit ne in mora nobis siet . 
Disperii ! 
Ctesiphonem audiui filium una fuisse in raptione cum Aeschino . 
Id misero restat mihi mali si illum potest , qui aliquoi reist , etiam eum id nequitiem adducere . 
Vbi ego illum quaeram ? 
Credo abductum in ganeum aliquo : persuasit ille inpuru , sat scio . 
sed eccum Syrum ire uideo : hinc scibo iam ubi siet . 
Atque hercle hic de grege illost : si me senserit eum quaeritare , numquam dicet carnufex . 
Non ostendam id me uelle . 
Omnem rem modo seni quo pacto haberet enarramus ordine : nil quicquam uidi laetius . 
Pro Iuppiter , hominis stultitiam ! 
Conlaudauit filium ; mihi , qui id dedissem consilium , egit gratias . 
Disrumpor ! 
Argentum adnumerauit ilico ; dedit praeterea in sumptum dimidium minae ; id distributum sane est ex sententia . 
em huic mandes siquid recte curatum uelis ! 
Ehem Demea , haud aspexeram te . 
Quid agitur ? 
Quid agatur ? 
Vostram nequeo mirari satis rationem . 
Est hercle inepta , ne dicam dolo , atque absurda . 
Piscis ceteros purga , Dromo ; gongrum istum maxumum in aqua sinito ludere tantisper : ubi ego uenero , exossabitur ; priu nolo . 
Haecin flagitia ! 
Miquidem non placent et clamo saepe . 
Salsamenta haec , Stephanio , fac macerentur pulchre . 
Di uostram fidem , utrum studione id sibi habet an laudi putat fore si perdiderit gnatum ? 
Vae misero mihi ! 
Videre uideor iam diem illum quom hinc egens profugiet aliquo militatum . 
O Demea , istuc est sapere , non quod ante pedes modost uidere sed etiam illa quae futura sunt prospicere . 
Quid ? 
Istaec iam penes uos psaltriast ? 
Ellam intus . 
Eho in domist habituru ? 
Credo , ut est dementia . 
Haecin fieri ! 
Inepta lenitas patris et facilitas praua . 
Fratri me quidem pudet pigetque . 
Nimium inter uos , Demea , ac ( non quia ades praesens dico hoc ) pernimium interest . 
Tu quantu quantus nil nisi sapientia es , ill somnium . 
Sineres uero illum tu tuom facere haec ? 
Sinerem illum ? 
Aut non sex totis mensibus prius olfecissem quam ille quicquam coeperet ? 
Vigilantiam tuam tu mihi narras ? 
Sic siet modo ut nunc est quaeso . 
Vt quisque suom uolt esse itast . 
Quid eum ? 
Vidistin hodie ? 
Tuomne filium ? 
( Abigam hunc rus . 
) Iamdudum aliquid ruri agere arbitror . 
Satin scis ibi esse ? 
Oh qui egomet produxi . 
Optumest : metui ne haereret hic . 
Atque iratum admodum . 
Quid autem ? 
Adortust iurgio fratrem apud forum de psaltria ista . 
Ain uero ? 
Vah nil reticuit . 
Nam ut numerabatur forte argentum , interuenit homo de inprouiso : coepit clamare " Aeschine , haecin flagitia facere te haec te admittere indigna genere nostro " ! 
Oh lacrumo gaudio ! 
" Non tu hoc argentum perdi sed uitam tuam " . 
Saluos sit ! 
Spero , est simili maiorum suom . 
Hui ! 
Syre , praeceptorum plenust istorum ille . 
Phy ! 
Domi habuit unde disceret . 
Fit sedulo : nil praetermitto ; consuefacio ; denique inspicere , tamquam in speculum , in uitas omnium iubeo atque ex aliis sumere exemplum sibi : " hoc facito " . 
Recte sane . 
" Hoc fugito " . 
Callide . 
" Hoc laudist " . 
Istaec res est . 
" Hoc uitio datur " . 
Probissime . 
Porro autem Non hercle otiumst nunc mi auscultandi . 
Piscis ex sententia nactus sum : i mihi ne corrumpantur cautiost . 
Nam id nobis tam flagitiumst quam illa , Demea , non facere uobis quae modo dixti ; et quod queo conseruis ad eundem istunc praecipio modum : " hoc salsumst , hoc adustumst , hoc lautumst parum ; illud recte : iterum sic memento " . 
Sedulo moneo quae possum pro mea sapientia : postremo , tamquam in speculum , in patinas , Demea , inspicere iubeo et moneo quid facto usu sit . 
Inepta haec esse nos quae facimus sentio ; uerum quid facias ? 
Vt homost ita morem geras . 
Numquid uis ? 
Mentem uobis meliorem dari . 
Tu rus hinc ibi ? 
Recta . 
Nam quid tu hic agas , ubi siquid bene praecipias nemo obtemperat ? 
Ego uero hinc abeo , quando is quam ob rem huc ueneram rus abiit : illum curo unum , ille ad me attinet quando ita uolt frater , de istoc ipse uiderit . 
Sed quis illic est procul quem uideo ? 
Estne Hegio tribuli noster ? 
Si sati cerno is herclest . 
Vaha homo amicu nobis iam inde a puero ( o di boni , ne illiu modi iam magna nobis ciuium penuriast ) , homo antiqua uirtute ac fide ! 
Haud cito mali quid ortum ex hoc sit publice . 
Quam gaudeo ! 
Vbi etiam huiu generi reliquias restare uideo , ah uiuere etiam nunc lubet . 
Opperiar hominem hic ut salutem et conloquar . 
Pro di inmortales , facinus indignum , Geta ! 
Quid narras ! 
Sic est factum . 
Ex illan familia tam inliberale facinus esse ortum ! 
Aeschine , pol haud paternum istuc dedisti . 
Videlicet de psaltria hac audiuit : id illi nunc dolet alieno , pater is nihili pendit . 
Ei mihi ! 
Vtinam hic prope adesset alicubi atque audiret haec ! 
Nisi facient quae illos aequomst , haud sic auferent . 
In te spes omnis , Hegio , nobis sitast : te solum habemu , tu es patronu , tu pater : ille tibi moriens nos commendauit senex : si deseris tu periimus . 
Caue dixeris : neque faciam neque me sati pie posse arbitror . 
Adibo . 
Saluere Hegionem plurumum iubeo . 
Oh te quaerebam ipsum : salue , Demea . 
Quid autem ? 
Maior filius tuos Aeschinus , quem fratri adoptandum dedisti , neque boni neque liberalis functus officiumst uiri . 
Quid istuc est ? 
Nostrum amicum noras Simulum atque aequalem . 
Quidni ? 
Filiam eius uirginem uitiauit . 
Hem . 
Mane : nondum audisti , Demea , quod est grauissimum . 
An quid est etiam amplius ? 
Vero amplius ; nam hoc quidem ferundum aliquo modost : persuasit nox amor uinum adulescentia : humanumst . 
Vbi scit factum , ad matrem uirginis uenit ipsus ultro lacrumans orans obsecrans fidem dans , iurans se illam ducturum domum . 
Ignotumst tacitumst creditumst . 
Virgo ex eo compressu grauida factast ( mensi decumus est ) ; ill bonu uir nobis psaltriam , si dis placet , parauit quicum uiuat , illam deserit . 
Pro certo tu istaec dici ? 
Mater uirginis in mediost , ipsa uirgo , res ipsa , hic Geta praeterea , ut captust seruolorum , non malus neque iners : alit illas , solus omnem familiam sustentat : hunc abduce uinci , quaere rem . 
Immo hercle extorque , nisi ita factumst , Demea . 
postremo non negabit : coram ipsum cedo . 
Pudet : nec quid agam nec quid huic respondeam scio . 
Miseram me , differor doloribus ! 
Iuno Lucina , fer opem ! 
Serua me obsecro ! 
Hem num nam illa quaeso parturit ? 
Certe , Hegio . 
em illaec fidem nunc uostram inplorat , Demea : quod uos uis cogit id uoluntate impetret . 
Haec primum ut fiant deos quaeso ut uobis decet . 
Sin aliter animu uoster est , ego , Demea , summa ui defendam hanc atque illum mortuom . 
Cognatu mihi erat : una a pueris paruolis sumus educti ; una semper militiae et domi fuimus ; paupertatem una pertulimus grauem . 
quapropter nitar faciam experiar , denique animam relinquam potiu quam illas deseram . 
quid mihi respondes ? 
Fratrem conueniam , Hegio ; Sed , Demea , hoc tu facito cum animo cogites : quam uos facillime agiti , quam estis maxume potentes dites fortunati nobiles , tam maxume uos aequo animo aequa noscere oportet , si uos uolti perhiberi probos . 
Redito : fient quae fieri aequomst omnia . 
Decet te facere . 
Geta , duc me intro ad Sostratam . 
Non me indicente haec fiunt : utinam hic sit modo defunctum ! 
Verum nimia illaec licentia profecto euadit in aliquod magnum malum . 
Ibo ac requiram fratrem ut in eum haec euomam . 
Bono animo fac sis , Sostrata , et istam quod potes fac consolere . 
Ego Micionem , si apud forumst , conueniam atque ut res gestast narrabo ordine si est facturus ut sit officium suom , faciat ; sin aliter de hac re est eius sententia , respondeat mi , ut quid agam quam primum sciam . 
Ain patrem hinc abisse rus ? 
Iamdudum . 
Dic sodes . 
Apud uillamst : nunc quom maxume operis aliquid facere credo . 
Vtinam quidem ! 
Quod cum salute eius fiat , ita se defetigarit uelim ut triduo hoc perpetuo prorsum e lecto nequeat surgere . 
Ita fiat , et istoc siqui potis est rectius . 
Ita ; nam hunc diem misere nimi cupio , ut coepi , perpetuom in laetitia degere . 
Et illud rus nulla alia causa tam male odi nisi quia propest : quod si abesset longius , priu nox oppressisset illi quam huc reuorti posset iterum . 
Nunc ubi me illi non uidebit , iam huc recurret , sat scio : rogitabit me ubi fuerim : " ego hodie toto non uidi die " . 
Quid dicam ? 
Nilne in mentemst ? 
Numquam quicquam . 
Tanto nequior . 
Cliens amicus hospes nemost uobis ? 
Sunt : quid postea ? 
Hisce opera ut data sit ? 
Quae non data sit ? 
Non potest fieri . 
Potest . 
Interdius ; sed si hic pernocto , causae quid dicam , Syre ? 
Vah quam uellem etiam noctu amicis operam mos esset dari ! 
Quin tu otiosus esto : ego illius sensum pulchre calleo . 
Quom feruit maxume , tam placidum quam ouem reddo . 
Quomodo ? 
Laudarier te audit lubenter : facio te apud illum deum ; uirtutes narro . 
Meas ? 
Tuas : homini ilico lacrumae cadunt quasi puero gaudio . 
em tibi autem ! 
Quidnamst ? 
Lupus in fabula . 
Pater est ? 
Ipsust . 
Syre , quid agimu ? 
Fuge modo intro ; ego uidero . 
Siquid rogabit , nusquam tu me : audistin ? 
Potin ut desinas ? 
Ne ego homo sum infelix : primum fratrem nusquam inuenio gentium ; praeterea autem , dum illum quaero , a uilla mercennarium uidi : is filium negat esse rure . 
Nec quid agam scio . 
Syre . 
Quid est ? 
Men quaerit ? 
Verum . 
Perii . 
Quin tu animo bono es . 
Quid hoc , malum , infelicitatis ? 
Nequeo sati decernere ; nisi me credo huic esse natum rei , ferundis miseriis . 
Primu sentio mala nostra , primu rescisco omnia , primu porro obnuntio , aegre solu siquid fit fero . 
Rideo hunc : primum ait se scire : is solu nescit omnia . 
Nunc redeo , si forte frater redierit uiso . 
Syre , obsecro uide ne ille huc prorsu se inruat . 
Etiam taces ? 
Ego cauebo . 
Numquam hercle ego hodie istuc committam tibi ; nam me iam in cellam aliquam cum illa concludam : id tutissimumst . 
Age , tamen ego hunc amouebo . 
Sed eccum sceleratum Syrum . 
Non hercle hic qui uolt durare quisquam , si sic fit , potest . 
Scire equidem uolo quot mihi sint domini : quae haec est miseria ? 
Quid ille gannit ? 
Quid uolt ? 
Quid ais , bone uir ? 
Est frater domi ? 
Quid , malum , " bone uir " mihi narras ? 
Equidem perii . 
Quid tibist ? 
Rogitas ? 
Ctesipho me pugnis miserum et istam psaltriam usque occidit . 
Hem quid narras ? 
em uide ut discidit labrum . 
Quam ob rem ? 
Me inpulsore hanc emptam esse ait . 
Non tu eum rus hinc modo produxe aibas ? 
Factum ; uerum uenit post insaniens : nil pepercit . 
Non puduisse uerberare hominem senem ! 
Quem ego modo puerum tantillum in manibu gestaui meis . 
Laudo : Ctesipho , patrissas : abi , uirum te iudico . 
Laudas ? 
Ne ille continebit posthac , si sapiet , manus . 
Fortiter ! 
Perquam , quia miseram mulierem et me seruolum , qui referire non audebam , uicit : hui perfortiter . 
Non potuit melius . 
Idem quod ego sentit te esse huic rei caput . 
Sed istne frater intu ? 
Non est . 
Vbi illum inueniam cogito . 
Scio ubi sit , uerum hodie numquam monstrabo . 
Hem quid ais ? 
Ita . 
Dimminuetur tibi quidem iam cerebrum . 
At nomen nescio illius homini , sed locum noui ubi sit . 
Dic ergo locum . 
Nostin porticum apud macellum hanc deorsum ? 
Quidni nouerim ? 
Praeterito hac recta platea sursum : ubi eo ueneris , cliuo deorsum uorsum est : hac te praecipitato . 
Postea est ad hanc manum sacellum : ibi angiportum propter est . 
Quodnam ? 
Illi ubi etiam caprificu magna est . 
Noui . 
Hac pergito . 
Id quidem angiportum non est peruium . 
Verum hercle . 
Vah censen hominem me esse ? 
Erraui : in porticum rursum redi sane hac multo propius ibis et minor est erratio . 
Scin Cratini huius ditis aedis ? 
Scio . 
Vbi eas praeterieris , ad sinistram hac recta platea , ubi ad Dianae ueneris , ito ad dextram ; priuquam ad portam uenias , apud ipsum lacum est pistrilla et exaduorsum fabrica : ibist . 
Quid ibi facit ? 
Lectulos in sole ilignis pedibu faciundos dedit . 
Vbi poteti uos : bene sane . 
Sed cesso ad eum pergere ? 
I sane : ego te exercebo hodie , ut dignus es , silicernium . 
Aeschinus odiose cessat : prandium corrumpitur ; Ctesipho autem in amorest totus . 
Ego iam prospiciam mihi : nam iam abibo atque unum quicquid , quod quidem erit bellissimum , carpam et cyathos sorbilans paullatim hunc producam diem . 
Ego in hac re nil reperio quam ob rem lauder tanto opere , Hegio : meum officium facio , quod peccatum a nobis ortumst corrigo . 
Nisi si me in illo credidisti esse hominum numero qui ita putant , sibi fieri iniuriam ultro si quam fecere ipsi expostules , et ultro accusant . 
Id quia non est a me factum agi gratias ? 
Ah minime : numquam te aliter atque es in animum induxi meum . 
Sed quaeso ut una mecum ad matrem uirginis eas , Micio , atque istaec eadem quae mihi dixti tute dicas mulieri : suspicionem hanc propter fratrem eius esse et illam psaltriam . 
Si ita aequom censes aut si ita opus est facto , eamu . 
facis : nam et illic animum iam releuabi , quae dolore ac miseria tabescit , et tuo officio fueri functu . 
Sed si aliter putas , egomet narrabo quae mihi dixti . 
Immo ego ibo . 
facis . 
Omnes , quibu res sunt minu secundae , mage sunt nescioquo modo suspiciosi ; ad contumeliam omnia accipiunt magis ; propter suam inpotentiam se semper credunt claudier . 
Quapropter te ipsum purgare ipsi coram placabilius est . 
Et recte et uerum dici . 
Sequere me ergo hac intro . 
Maxume . 
hocin de inprouiso mali mihi obici tantum ut neque quid me faciam nec quid agam certu siem ! 
Membra metu debilia sunt ; animu timore obstipuit ; pectore consistere nil consili quit . 
Vah quo modo me ex hac expediam turba ? 
Tanta nunc suspicio de me incidit neque ea inmerito : Sostrata credit mihi me psaltriam hinc emisse ; id anus mi indicium fecit . 
Nam ut hanc forte ad obstetricem erat missa , ubi uidi , ilico accedo , rogito Pamphila quid agat , iam partus adsiet , eon obstetricem accersat . 
Illa exclamat " abi abi iam , Aeschine , sati diu dedisti uerba , sat adhuc tua nos frustratast fides " . 
Hem quid istuc obsecro " inquam " est ? 
Valeas , habeas illam quae placet " . 
Sensi ilico id illas suspicari , sed me reprehendi tamen nequid de fratre garrulae illi dicerem ac fieret palam . 
Nunc quid faciam ? 
Dicam fratris esse hanc ? 
Quod minimest opus usquam ecferri . 
Ac mitto : fieri potis est ut nequa exeat : ipsum id metuo ut credant . 
Tot concurrunt ueri similia : egomet rapui ipse , egomet solui argentum , ad mi abductast domum . 
Haec adeo mea culpa fateor fieri : non me hanc rem patri utut erat gesta , indicasse . 
Exorassem ut eam ducerem . 
Cessatum usque adhuc est : iam porro , Aeschine , expergiscere ! 
Nunc hoc primumst : ad illas ibo ut purgem me ; accedam ad fores . 
Perii ! 
Horresco semper ubi pultare hasce occipio miser . 
Heus heus Aeschinus ego sum : aperite aliquis actutum ostium . 
Prodit nescioquis : concedam huc . 
Ita uti dixi , Sostrata , facite ; ego Aeschinum conueniam , ut quomodo acta haec sunt sciat . 
Sed quis ostium hic pultauit ? 
pater hercle est : perii . 
Aeschine , Quid huic hic negotist ? 
Tune has pepulisti fores ? 
( Tacet . 
Quor non ludo hunc aliquantisper ? 
Melius est , quandoquidem hoc numquam mihi ipse uoluit credere . 
) Nil mihi respondes ? 
Non equidem istas , quod sciam , Ita ? 
Nam mirabar quid hic negoti esset tibi . 
( erubuit : salua res est . 
) Dic sodes , pater , tibi uero quid istic est rei ? 
Nil mihi quidem . 
Amicu quidam me a foro abduxit modo huc aduocatum sibi . 
Quid ? 
Ego dicam tibi : habitant hic quaedam mulieres pauperculae ; ut opinor , eas non nosse te , et certo scio , neque enim diu huc migrarunt . 
Quid tum postea ? 
Virgo est cum matre . 
Perge . 
Haec uirgo orbast patre ; hic meus amicus illi genere est proxumus huic leges cogunt nubere hanc . 
Perii ! 
Quid est ? 
Nil : recte : perge . 
Is uenit ut se cum auehat , nam habitat Mileti . 
Hem uirginem ut se cum auehat ? 
Sic est . 
Miletum usque obsecro ? 
Ita . 
Animo malest . 
Quid ipsae ? 
Quid aiunt ? 
Quid illas censes ? 
Nil enim . 
Commenta mater est esse ex alio uiro nescioquo puerum natum , neque eum nominat ; priorem esse illum , non oportere huic dari . 
Eho nonne haec iusta tibi uidentur postea ? 
Non . 
Obsecro non ? 
An illam hinc abducet , pater ? 
Quid illam ne abducat ? 
Factum a uobis duriter inmisericorditerque atque etiam , si est , pater , dicendum magis aperte , inliberaliter . 
Quam ob rem ? 
Rogas me ? 
Quid illi tandem creditis fore animi misero qui illam consueuit prior , qui infelix haud scio an illam misere nunc amet , quom hanc sibi uidebit praesens praesenti eripi , abduci ab oculis ? 
Facinus indignum , pater ! 
Qua ratione istuc ? 
Quis despondit ? 
Quis dedit ? 
Quoi quando nupsit ? 
Auctor his rebus quis est ? 
Quor duxit alienam ? 
An sedere oportuit domi uirginem tam grandem dum cognatus huc illim ueniret exspectantem ? 
Haec , mi pater , te dicere aequom fuit et id defendere . 
Ridiculum ! 
Aduorsumne illum causam dicerem quoi ueneram aduocatu ? 
Sed quid ista , Aeschine , nostra ? 
Aut quid nobis cum illis ? 
Abeamus . 
Quid est ? 
Quid lacrumas ? 
Pater , obsecro , ausculta . 
Aeschine , audiui omnia et scio ; nam te amo , quo mage quae agi curae sunt mihi . 
Ita uelim me promerentem ames dum uiuas , mi pater , ut me hoc delictum admisisse in me , id mihi uehementer dolet , et me tui pudet . 
Credo hercle , nam ingenium noui tuom liberale ; sed uereor ne indiligens nimium sies . 
In qua ciuitate tandem te arbitrare uiuere ? 
Virginem uitiasti quam te non ius fuerat tangere . 
Iam id peccatum primum sane magnum , at humanum tamen : fecere alii saepe item boni . 
At postquam id euenit , cedo numquid circumspexti ? 
Aut numquid tute prospexti tibi quid fieret , qua fieret ? 
Si te mi ipsum puduit proloqui , qua resciscerem ? 
Haec dum dubitas , menses abierunt decem . 
Prodidisti te et illam miseram et gnatum , quod quidem in te fuit . 
Quid ? 
Credebas dormienti haec tibi confecturos deos ? 
Et illam sine tua opera in cubiculum iri deductum domum ? 
Nolim ceterarum rerum te socordem eodem modo . 
Bono animo es , duces uxorem . 
Hem . 
Bono animo es inquam . 
Pater , obsecro , nunc ludi tu me ? 
Ego te ? 
Quam ob rem ? 
Nescio : quia tam misere hoc esse cupio uerum , eo uereor magis . 
Abi domum ac deos conprecare ut uxorem accersas : abi . 
Quid ? 
Iam uxorem ? 
Iam . 
Iam ? 
Iam quantum potest . 
Di me , pater , omnes oderint ni mage te quam oculos nunc ego amo meos . 
Quid ? 
Quam illam ? 
Aeque . 
Perbenigne . 
Quid ? 
Ille ubist Milesius ? 
Periit abiit nauem escendit . 
Sed quor cessas ? 
Abi , pater , tu potius deos conprecare ; nam tibi eos certo scio , quo uir melior multo es quam ego , obtemperaturos magis . 
Ego eo intro ut quae opu sunt parentur : tu fac ut dixi , si sapis . 
Quid hoc est negoti ? 
Hoc est patrem esse aut hoc est filium esse ? 
Si frater aut sodalis esset , qui mage morem gereret ? 
hic non amandus , hicine non gestandus in sinust ? 
Hem . 
Itaque adeo magnam mi iniicit sua commoditate curam ne inprudens forte faciam quod nolit : sciens cauebo . 
Sed cesso ire intro , ne morae meis nuptiis egomet siem ? 
Defessu sum ambulando : ut , Syre , te cum tua monstratione magnu perdat Iuppiter ! 
Perreptaui usque omne oppidum : ad portam , ad lacum , quo non ? 
Neque illi fabrica ulla erat nec fratrem homo uidisse se aibat quisquam . 
Nunc uero domi certum obsidere est usque donec redierit . 
Ibo , illis dicam nullam esse in nobis moram . 
Sed eccum ipsum . 
Te iamdudum quaero , Micio . 
Quidnam ? 
Fero alia flagitia ad te ingentia boni illius adulescentis . 
Ecce autem ! 
Noua , capitalia . 
Ohe iam . 
Ah nescis qui uir sit . 
Scio . 
Ah stulte , tu de psaltria me somnias agere : hoc peccatum in uirginemst ciuem . 
Scio . 
Ohe , scis et patere ? 
Quidni patiar ? 
Dic mihi , non clamas ? 
Non insanis ? 
Non : malim quidem Puer natust . 
Di bene uortant ! 
Virgo nil habet . 
Audiui . 
Et ducenda indotatast . 
Scilicet . 
Quid nunc futurumst ? 
Id enim quod res ipsa fert : illinc huc transferetur uirgo . 
O Iuppiter , istocin pacto oportet ? 
Quid faciam amplius ? 
Quid facias ? 
Si non ipsa re tibi istuc dolet , simulare certe est homini . 
Quin iam uirginem despondi ; res compositast ; fiunt nuptiae ; dempsi metum omnem : haec mage sunt homini . 
Ceterum placet tibi factum , Micio ? 
Non , si queam mutare . 
Nunc quom non queo , animo aequo fero . 
Ita uitast hominum quasi quom ludas tesseris : si illud quod maxume opus est iactu non cadit , illud quod cecidit forte , id arte ut corrigas . 
Corrector ! 
Nemp tua arte uiginti minae pro psaltria periere : quae quantum potest aliquo abiciundast , si non pretio at gratiis . 
Neque est neque illam sane studeo uendere . 
Quid igitur facies ? 
Domi erit . 
Pro diuom fidem ! 
Meretrix et materfamilias una in domo ? 
Quor non ? 
Sanum te credis esse ? 
Equidem arbitror . 
Ita me di ament , ut uideo tuam ego ineptiam , facturum credo ut habeas quicum cantites . 
Quor non ? 
Et noua nupta eadem haec discet ? 
Scilicet . 
Tu inter eas restim ductans saltabis ? 
Probe . 
Probe ? 
Et tu nobiscum una , si opu sit . 
Ei mihi ! 
Non te haec pudent ? 
Iam uero omitte , Demea , tuam istanc iracundiam atque ita uti decet hilarum ac lubentem fac te gnati in nuptiis . 
Ego hos conuenio , post huc redeo . 
O Iuppiter , hancin uitam ! 
Hoscin mores ! 
Hanc dementiam ! 
Vxor sine dote ueniet ; intu psaltriast ; domu sumptuosa ; adulescens luxu perditus ; senex delirans . 
Ipsa si cupiat Salus , seruare prorsu non potest hanc familiam . 
Edepol , Syrisce , te curasti molliter lauteque munus administrasti tuom : abi . 
Sed postquam intu sum omnium rerum satur , prodeambulare huc lubitum est . 
Illud sis uide : exemplum disciplinae ! 
Ecce autem hic adest senex noster . 
Quid fit ? 
Quid tu es tristis ? 
Oh scelus ! 
Ohe iam ! 
Tu uerba fundis hic , Sapientia ? 
Tun si meus esses , Dis quidem esses , Demea , ac tuam rem constabilisses . 
Exempla omnibus curarem ut esses . 
Quam ob rem ? 
Quid feci ? 
Rogas ? 
In ipsa turba atque in peccato maxumo , quod uix sedatum satis est , potatis , scelus , quasi re bene gesta . 
Sane nollem huc exitum . 
Heus Syre , rogat te Ctesipho ut redeas . 
Abi . 
Quid Ctesiphonem hic narrat ? 
Nil . 
Eho carnufex , est Ctesipho intu ? 
Non est . 
Quor hic nominat ? 
Est aliu quidam , parasitaster paullulus : nostin ? 
Iam scibo . 
Quid agi ? 
Quo abis ? 
Mitte me . 
Noli inquam . 
Non manum abstines , mastigia ? 
An tibi iam mauis cerebrum dispergam hic ? 
Abit . 
Edepol comissatorem haud sane commodum , praesertim Ctesiphoni ! 
Quid ego nunc agam ? 
Nisi , dum haec silescunt turbae , interea in angulum aliquo abeam atque edormiscam hoc uilli : sic agam . 
Parata a nobis sunt , ita ut dixi , Sostrata : ubi uis Quisnam a me pepulit tam grauiter fores ? 
Ei mihi ! 
Quid faciam ? 
Quid agam ? 
Quid clamem aut querar ? 
" O caelum , o terra , o maria Neptuni ! 
" em tibi ! 
Resciuit omnem rem : id nunc clamat : ilicet ; paratae lites : succurrendumst . 
Eccum adest communi corruptela nostrum liberum . 
Tandem reprime iracundiam atque ad te redi . 
Repressi redii , mitto maledicta omnia : rem ipsam putemu . 
Dictum hoc inter nos fuit ( ex te adeo ortumst ) ne tu curares meum neue ego tuom ? 
Responde . 
Factumst , non nego . 
Quor nunc apud te potat ? 
Quor recipis meum ? 
Quor emis amicam , Micio ? 
Numqui minus mihi idem ius aequomst esse ? 
Quid mecumst tibi ? 
Quando ego tuom non curo , ne cura meum . 
Non aequom dici . 
Non ? 
Nam uetu uerbum hoc quidemst , communia esse amicorum inter se omnia . 
Facete ! 
Nunc demum istaec nata oratiost ? 
Ausculta paucis nisi molestumst , Demea . 
Principio , si id te mordet , sumptum filii quem faciunt , quaeso hoc facito tecum cogites : tu illos duo olim pro re tolerabas tua , quod sati putabas tua bona ambobus fore , et me tum uxorem credidisti scilicet ducturum . 
Eandem illam rationem antiquam optine : conserua quaere parce , fac quam plurumum illis relinquas , gloriam tu istam optine . 
Mea , quae praeter spem euenere , utantur sine . 
De summa nil decedet : quod hinc accesserit id de lucro putato esse omne . 
Haec si uoles in animo uere cogitare , Demea , et mihi et tibi et illis dempseris molestiam . 
Mitto rem : consuetudinem amborum Mane : scio ; istuc ibam . 
Multa in homine , Demea , signa insunt ex quibu coniectura facile fit , duo quom idem faciunt saepe , ut possis dicere " hoc licet inpune facere huic , illi non licet " , non quo dissimili res sit sed quo is qui facit . 
Quae ego inesse illis uideo , ut confidam fore ita ut uolumu . 
Video sapere intellegere , in loco uereri , inter se amare : scire est liberum ingenium atque animum : quouis illos tu die redducas . 
At enim metuas ne ab re sint tamen omissiores paullo . 
O noster Demea , ad omnia alia aetate sapimus rectius solum unum hoc uitium adfert senectus hominibus : adtentiores sumus ad rem omnes quam sat est : quod illos sat aetas acuet . 
Ne nimium modo bonae tuae istae nos rationes , Micio , et tuos iste animus aequo subuortat . 
Tace non fiet . 
Mitte iam istaec ; da te hodie mihi : exporge frontem . 
Scilicet ita tempu fert faciundumst . 
Ceterum ego rus cras cum filio cum primo luci ibo hinc . 
De nocte censeo : hodie modo hilarum te face . 
Et istam psaltriam una illuc mecum hinc abstraham . 
Pugnaueris : eo pacto prorsum illi adligaris filium . 
Modo facito ut illam serues . 
Ego istuc uidero , atque ibi fauillae plena , fumi ac pollinis coquendo sit faxo et molendo ; praeter haec meridie ipso faciam ut stipulam colligat : tam excoctam reddam atque atram quam carbost . 
Placet : nunc mihi uidere sapere . 
Atque equidem filium tum , etiam si nolit , cogam ut cum illa una cubet . 
Derides ? 
Fortunatus qui isto animo sies . 
Ego sentio Ah pergisne ? 
Iam iam desino . 
I ergo intro , et quoi reist ei rei hunc sumamus diem . 
Numquam ita quisquam bene subducta ratione ad uitam fuit quin res aetas usu semper aliquid adportet noui , aliquid moneat : ut illa quae te scisse credas nescias , et quae tibi putaris prima , in experiundo ut repudies . 
Quod nunc mi euenit ; nam ego uitam duram quam uixi usque adhuc iam decurso spatio omitto . 
Id quam ob rem ? 
Re ipsa repperi facilitate nil esse homini meliu neque clementia . 
Id esse uerum ex me atque ex fratre quoiuis facilest noscere . 
Ill suam semper egit uitam in otio , in conuiuiis , clemens placidu , nulli laedere os , adridere omnibus ; sibi uixit , sibi sumptum fecit : omnes bene dicunt , amant . 
Ego ille agresti saeuo tristi parcu truculentus tenax duxi uxorem : quam ibi miseriam uidi ! 
Nati filii , alia cura . 
Heia autem , dum studeo illis ut quam plurumum facerem , contriui in quaerundo uitam atque aetatem meam : nunc exacta aetate hoc fructi pro labore ab eis fero , odium ; ille alter sine labore patria potitur commoda . 
Illum amant , me fugitant ; illi credunt consilia omnia , illum diligunt , apud illum sunt ambo , ego desertu sum ; illum ut uiuat optant , meam autem mortem exspectant scilicet . 
Ita eos meo labore eductos maxumo hic fecit suos paullo sumptu : miseriam omnem ego capio , hic potitur gaudia . 
Age age , nunciam experiamur contra ecquid ego possiem blande dicere aut benigne facere , quando hoc prouocat . 
Ego quoque a meis me amari et magni pendi postulo : si id fit dando atque obsequendo , non posteriores feram . 
Deerit : id mea minime refert qui sum natu maxumus . 
Heus Demea , orat frater ne abeas longius . 
Quis homo ? 
O Syre noster , salue : quid fit ? 
Quid agitur ? 
Recte . 
Optumest . 
( Iam nunc haec tria primum addidi praeter naturam o noster , quid fit ? 
Quid agitur ? 
) Seruom haud inliberalem praebes te et tibi lubens bene faxim . 
Gratiam habeo . 
Atqui , Syre , hoc uerumst et ipsa re experiere propediem . 
Era , ego huc ad hos prouiso quam mox uirginem accersant . 
Sed eccum Demeam . 
Saluos sies . 
O qui uocare ? 
Geta . 
Geta , hominem maxumi preti te esse hodie iudicaui animo meo . 
Nam is mihi profectost seruo spectatus satis quoi dominu curaest , ita uti tibi sensi , Geta , et tibi ob eam rem , siquid usus uenerit , lubens bene faxim . 
( Meditor esse adfabilis , et bene procedit . 
) Bonus es quom haec existumas . 
Paullatim plebem primulum facio meam . 
Occidunt mequidem dum nimi sanctas nuptias student facere : in adparando consumunt diem . 
Quid agitur , Aeschine ? 
Ehem , pater mi , tu hic eras ? 
Tuos hercle uero et animo et natura pater , qui te amat plus quam hosce oculos . 
Sed quor non domum uxorem accersi ? 
cupio ; uerum hoc mihi moraest , tibicina et hymenaeum qui cantent . 
Eho uin tu huic seni auscultare ? 
Quid ? 
Demissa haec face , hymenaeum turbas lampadas tibicinas , atque hanc in horto maceriam iube dirui quantum potest : hac transfer : unam fac domum ; transduce et matrem et familiam omnem ad nos . 
Placet , pater lepidissime . 
( Euge ! 
Iam lepidus uocor . 
Fratri aedes fient peruiae , turbam domum adducet , sumptu amittet multa : quid mea ? 
Ego lepidus ineo gratiam . 
Iube nunciam dinumeret illi Babylo uiginti minas ) . 
Syre , cessas ire ac facere ? 
Quid ago ? 
Dirue . 
Tu illas abi et transduce . 
Di tibi , Demea , bene faciant , quom te uideo nostrae familiae tam ex animo factum uelle . 
Dignos arbitror . 
Quid tu ais ? 
Sic opinor . 
Multo rectiust quam illam puerperam hac nunc duci per uiam aegrotam . 
Nil enim meliu uidi , mi pater . 
Sic soleo . 
Sed eccum Micio egreditur foras . 
Iubet frater ? 
Vbi is est ? 
tu iubes hoc , Demea ? 
Ego uero iubeo et hac re et aliis omnibus quam maxume unam facere nos hanc familiam , colere adiuuare adiungere . 
Ita quaeso , pater . 
Haud aliter censeo . 
Immo hercle ita nobis decet . 
Primum huius uxorist mater . 
Est . 
Quid postea ? 
Proba et modesta . 
Ita aiunt . 
Natu grandior . 
Scio . 
Parere iamdiu haec per annos non potest ; nec qui eam respiciat quisquam est : solast . 
Quam hic rem agit ? 
Hanc te aequomst ducere , et te operam ut fiat dare . 
Me ducere autem ? 
Te . 
Me ? 
Te inquam . 
Ineptis . 
Si tu sis homo , hic faciat . 
Mi pater ! 
Quid tu autem huic , asine , auscultas ? 
Nil agis : fieri aliter non potest . 
Deliras . 
Sine te exorem . 
Mi pater . 
Insanis : aufer . 
Age , da ueniam filio . 
Satin sanus es ? 
Ego nouo maritus anno demum quinto et sexagensumo fiam atque anum decrepitam ducam ? 
Idne estis auctores mihi ? 
Face : promisi ego illis . 
Promisti autem ? 
De te largitor , puer . 
Age , quid siquid te maius oret ? 
Quasi non hoc sit maxumum . 
Da ueniam . 
Ne grauare . 
Fac , promitte . 
Non omittitis ? 
Non , nisi te exorem . 
Vis est haec quidem . 
Age prolixe , Micio . 
Etsi hoc mihi prauom ineptum absurdum atque alienum a uita mea uidetur , si uos tanto opere istuc uolti , fiat . 
facis . 
Merito te amo . 
Verum ( Quid ego dicam , hoc quom confit quod uolo ? 
) Quid nunc quod restat ? 
Hegio est his cognatu proxumus adfini nobis , pauper : bene nos aliquid facere illi decet . 
Quid facere ? 
Agellist hic sub urbe paullum quod locitas foras : huic demu qui fruatur . 
Paullum id autemst ? 
Si multumst , tamen faciundumst : pro patre huic est , bonus est , noster est recte datur . 
Postremo non meum illud uerbum facio quod tu , Micio , bene et sapienter dixti dudum : " uitium commune omniumst quod nimium ad rem in senecta adtenti sumus " ? 
Hanc maculam nos decet effugere . 
Et dictumst uere et re ipsa fieri oportet . 
Gaudeo . 
Quid istic ? 
Dabitur quando quidem hic uolt . 
Mi pater ! 
Nunc tu germanus pariter animo et corpore . 
( Suo sibi gladio hunc iugulo ) . 
Factumst quod iussisti , Demea . 
Frugi homo es . 
Ergo edepol hodie mea quidem sententia iudico Syrum fieri esse aequom liberum . 
Istunc liberum ? 
Quodnam ob factum ? 
Multa . 
O noster Demea , edepol uir bonus . 
Ego istos uobis usque a pueris curaui ambo sedulo : docui monui bene praecepi semper quae potui omnia . 
Res apparet . 
Et quidem porro haec , opsonare cum fide , scortum adducere , adparare de die conuiuium : non mediocris hominis haec sunt officia . 
O lepidum caput ! 
Postremo hodie in psaltria hac emunda hic adiutor fuit , hic curauit : prodesse aequomst : alii meliores erunt . 
Denique hic uolt fieri . 
Vin tu hoc fieri ? 
Cupio . 
Si quidem hoc uolti : Syre , eho Accede huc ad me : liber esto . 
facis . 
Omnibu gratiam habeo et seorsum tibi praeterea , Demea . 
Gaudeo . 
Et ego . 
Credo . 
Vtinam hoc perpetuom fiat , gaudium , Phrygiam ut uxorem meam una mecum uideam liberam ! 
Optumam quidem mulierem . 
Et quidem tuo nepoti huius filio hodie prima mammam dedit haec . 
Hercle uero serio , siquidem prima dedit , haud dubiumst quin emitti aequom siet . 
Ob eam rem ? 
Ob eam . 
Postremo a me argentum quantist sumito . 
Di tibi , Demea , omnes semper omnia optata offerant ! 
Syre , processisti hodie pulchre . 
Siquidem porro , Micio , tu tuom officium facies atque huic aliquid paullum prae manu dederis , unde utatur , reddet tibi cito . 
Istoc uilius . 
Frugi homost . 
Reddam hercle ; da modo . 
Age , pater ! 
Post consulam . 
Faciet . 
O uir optume ! 
O pater mi festiuissime ! 
Quid istuc ? 
Quae res tam repente mores mutauit tuos ? 
" Quod prolubium ? 
Quae istaec subitast largitas ? 
Dicam tibi : ut id ostenderem , quod te isti facilem et festiuom putant , id non fieri ex uera uita neque adeo ex aequo et bono , sed ex adsentando indulgendo et largiendo , Micio . 
Nunc adeo si ob eam rem uobis mea uita inuisa , Aeschine , est , quia non iusta iniusta , prorsus omnia omnino obsequor , missa facio : effundite emite , facite quod uobis lubet . 
Sed si uolti potiu , quae uos propter adulescentiam minu uideti , magis inpense cupiti , consulitis parum , haec reprehendere et corrigere me et secundare in loco , ecce me qui id faciam uobis . 
Tibi , pater , permittimus : plus scis quid opu factost . 
Sed de fratre quid fiet ? 
Sino : habeat : in istac finem faciat . 
Istuc recte . 
Plaudite ! 
