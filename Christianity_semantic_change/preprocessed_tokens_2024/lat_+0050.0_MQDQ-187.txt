Carmine diuinas artes et conscia fati Sidera diuersos hominum uariantia casus , Caelestis rationis opus , deducere mundo Aggredior primusque nouis Helicona mouere Cantibus et uiridi nutantis uertice siluas , Hospita sacra ferens nulli memorata priorum . 
Hunc mihi tu , Caesar , patriae princepsque paterque , Qui regis augustis parentem legibus orbem Concessumque patri mundum deus ipse mereris , Das animum uiresque facis ad tanta canenda . 
Iam propiusque fauet mundus scrutantibus ipsum Et cupit aetherios per carmina pandere census . 
Hoc sub pace uacat tantum . 
iuuat ire per ipsum Aera et immenso spatiantem uiuere caelo Signaque et aduersos stellarum noscere cursus . 
Quod solum nouisse parum est . 
Impensius ipsa Scire iuuat magni penitus praecordia mundi , Quaque regat generetque suis animalia signis Cernere et in numerum Phoebo modulante referre . 
Bina mihi positis lucent altaria flammis , Ad duo templa precor duplici circumdatus aestu Carminis et rerum : certa cum lege canentem Mundus et immenso uatem circumstrepit orbe Vixque soluta suis immittit uerba figuris . 
Quem primum interius licuit cognoscere terris Munere caelestum . 
quis enim condentibus illis Clepsisset furto mundum , quo cuncta reguntur ? 
Quis foret humano conatus pectore tantum , Inuitis ut dis cuperet deus ipse uideri , Sublimis aperire uias imumque sub orbem Et per inane suis parentia finibus astra ? 
Tu princeps auctorque sacri , Cyllenie , tanti ; Per te iam caelum interius , iam sidera nota Nominaque et cursus signorum , pondera , uires , Maior uti facies mundi foret , et ueneranda Non species tantum sed et ipsa potentia rerum , Sentirentque deum gentes qua maximus esset . 
Et natura dedit uires seque ipsa reclusit Regalis animos primum dignata mouere Proxima tangentis rerum fastigia caelo , Qui domuere feras gentes oriente sub ipso , Quas secat Euphrates , in quas et Nilus inundat , Qua mundus redit et nigras super euolat urbes . 
Tum qui templa sacris coluerunt omne per aeuum Delectique sacerdotes in publica uota Officio uinxere deum ; quibus ipsa potentis Numinis accendit castam praesentia mentem , Inque deum deus ipse tulit patuitque ministris . 
Hi tantum mouere decus primique per artem Sideribus uidere uagis pendentia fata . 
Singula nam proprio signarunt tempora casu , Longa per assiduas complexi saecula curas : Nascendi quae cuique dies , quae uita fuisset , In quas fortunae leges quaeque hora ualeret , Quantaque quam parui facerent discrimina motus . 
Postquam omnis caeli species , redeuntibus astris , Percepta , in proprias sedes , et reddita certis Fatorum ordinibus sua cuique potentia formae , Per uarios usus artem experientia fecit Exemplo monstrante uiam , speculataque longe Deprendit tacitis dominantia legibus astra Et totum aeterna mundum ratione moueri Fatorumque uices certis discernere signis . 
Nam rudis ante illos nullo discrimine uita In speciem conuersa operum ratione carebat Et stupefacta nouo pendebat lumine mundi , Tum uelut amissis maerens , tum laeta renatis Sideribus , uariosque dies incertaque noctis Tempora dissimilisque umbras , iam sole regresso Iam propiore , suis poterant nec cernere causis . 
Necdum etiam doctas sollertia fecerat artes , Terraque sub rudibus cessabat uasta colonis ; Tumque in desertis habitabat montibus aurum , Immotusque nouos pontus subduxerat orbes , Nec uitam pelago nec uentis credere uota Audebant ; se quisque satis nouisse putabant . 
Sed cum longa dies acuit mortalia corda Et labor ingenium miseris dedit et sua quemque Aduigilare sibi iussit fortuna premendo , Seducta in uarias certarunt pectora curas Et , quodcumque sagax temptando repperit usus , In commune bonum commentum laeta dederunt . 
Tunc et lingua suas accepit barbara leges , Et fera diuersis exercita frugibus arua , Et uagus in caecum penetrauit nauita pontum , Fecit et ignotis iter in commercia terris . 
Tum belli pacisque artes commenta uetustas ; Semper enim ex aliis alias proseminat usus . 
Ne uulgata canam , linguas didicere uolucrum , Consultare fibras et rumpere uocibus angues , Sollicitare umbras imumque Acheronta mouere , In noctemque dies , in lucem uertere noctes . 
Omnia conando docilis sollertia uicit . 
Nec prius imposuit rebus finemque manumque Quam caelum ascendit ratio cepitque profundam Naturam rerum causis uiditque quod usquam est . 
Nubila cur tanto quaterentur pulsa fragore , Hiberna aestiua nix grandine mollior esset , Arderent terrae solidusque tremesceret orbis ; Cur imbres ruerent , uentos quae causa moueret Peruidit , soluitque animis miracula rerum Eripuitque Ioui fulmen uiresque tonandi Et sonitum uentis concessit , nubibus ignem . 
Quae postquam in proprias deduxit singula causas , Vicinam ex alto mundi cognoscere molem Intendit totumque animo comprendere caelum , Attribuitque suas formas , sua nomina signis , Quasque uices agerent certa sub sorte notauit Omniaque ad numen mundi faciemque moueri , Sideribus uario mutantibus ordine fata . 
Hoc mihi surgit opus non ullis ante sacratum Carminibus . 
faueat magno fortuna labori , Annosa et molli contingat uita senecta , Vt possim rerum tantas emergere moles Magnaque cum paruis simili percurrere cura . 
Et quoniam caelo descendit carmen ab alto Et uenit in terras fatorum conditus ordo , Ipsa mihi primum naturae forma canenda est Ponendusque sua totus sub imagine mundus . 
Quem siue ex nullis repetentem semina rebus Natali quoque egere placet , semperque fuisse Et fore , principio pariter fatoque carentem ; Seu permixta chaos rerum primordia quondam Discreuit partu , mundumque enixa nitentem Fugit in infernas caligo pulsa tenebras ; Siue indiuiduis , in idem reditura soluta , Principiis natura manet post saecula mille , Nec paene ex nihilo summa est nihilumque futurum , Caecaque materies caelum perfecit et orbem ; orbem ; Siue ignis fabricauit opus fIammaeque micantes , Quae mundi fecere oculos habitantque per omne Corpus et in caelo uibrantia fulmina fingunt ; Seu liquor hoc peperit , sine quo riget arida rerum Materies ipsumque uorat , quo soluitur , ignem ; Aut neque terra patrem nouit nec fiamma nec aer Aut umor , faciuntque deum per quattuor artus Et mundi struxere globum prohibentque requiri Vltra se quicquam , cum per se cuncta crearint , Frigida nec calidis desint aut umida siccis , Spiritus aut solidis , sitque haec discordia concors Quae nexus habilis et opus generabile fingit Atque omnis partus elementa rapacia reddit : Semper erit genus in pugna , dubiumque manebit Quod latet et tantum supra est hominemque deumque . 
Sed facies quacumque tamen sub origine rerum Conuenit , et certo digestum est ordine corpus . 
Ignis in aetherias uolucer se sustulit oras Summaque complexus stellantis culmina caeli Flammarum uallo naturae moenia fecit . 
Ignem et flatus alit uicinis subditus astris . 
Proximus in tenuis descendit spiritus auras Aeraque extendit medium per inania mundi . 
Tertia sors undas strauit fluctusque natantis , Aequoraque effudit toto nascentia ponto , Vt liquor exhalet tenuis atque euomat auras Aeraque ex ipso ducentem semina pascat . 
Vltima subsedit glomerato pondere tellus , Conuenitque uagis permixtus limus harenis Paulatim ad summum tenui fugiente liquore ; Quoque magis puras umor secessit in undas Et saccata magis struxerunt aequora terram Adiacuitque cauis fluuidum conuallibus aequor , Emersere fretis montes , orbisque per undas Exsiliit , uasto clausus tamen undique ponto . 
Idcircoque manet stabilis , quia totus ab illo Tantundem refugit mundus fecitque cadendo Vndique , ne caderet medium totius et imum . 
[ Ictaque contractis consistunt corpora plagis Et concurrendo prohibentur longius ire ] Quod ni librato penderet pondere tellus , Non ageret cursus , mundi subeuntibus astris , Phoebus ad occasum et numquam remearet ad ortus , Lunaue summersos regeret per inania currus , Nec matutinis fulgeret Lucifer horis , Hesperos emenso dederat qui lumen Olympo . 
Nunc , quia non imo tellus deiecta profundo Sed medio suspensa manet , sunt peruia cuncta , Qua cadat et subeat caelum rursusque resurgat . 
Nam neque fortuitos ortus surgentibus astris Nec totiens possum nascentem credere mundum Solisue assiduos partus et fata diurna , Cum facies eadem signis per saecula constet , Idem Phoebus eat caeli de partibus isdem Lunaque per totidem luces mutetur et orbes Et natura uias seruet , quas fecerat ipsa , Nec tirocinio peccet , circumque feratur Aeterna cum luce dies , qui tempora monstrat Nunc his nunc illis eadem regionibus orbis , Semper et ulterior uadentibus ortus ad ortum Occasumue obitus , caelum et cum sole perennet . 
Nec uero tibi natura admiranda uideri Pendentis terrae debet . 
cum pendeat ipse Mundus et in nullo ponat uestigia fundo , Quod patet ex ipso motu cursuque uolantis , Cum suspensus eat Phoebus currusque reflectat Huc illuc agilis , et seruet in aethere metas , Cum luna et stellae uolitent per inania mundi , Terra quoque aerias leges imitata pependit . 
Est igitur tellus mediam sortita cauernam Aeris , e toto pariter sublata profundo , Nec patulas distenta plagas , sed condita in orbem Vndique surgentem pariter pariterque cadentem . 
Haec est naturae facies : sic mundus et ipse In conuexa uolans teretis facit esse figuras Stellarum ; solisque orbem lunaeque rotundum Aspicimus tumido quaerentis corpore lumen , Quod gIobus obliquos totus non accipit ignes . 
Haec aeterna manet diuisque simillima forma , Cui neque principium est usquam nec finis in ipsa , Sed similis toto orbe patet perque omnia par est . 
Sic tellus glomerata manet mundumque figurat . 
Idcirco terris non omnibus omnia signa Conspicimus . 
nusquam inuenies fulgere Canopon Donec Niliacas per pontum adueneris oras ; Sed quaerent Helicen , quibus ille superuenit ignis , Quod laterum tractus habitant , medioque tumore Eripiunt terrae caelum uisusque coercent . 
Seraque in extremis quatiuntur gentibus aera . 
Quod si plana foret tellus , semel orta per omnem Deficeres pariter toti miserabilis orbi . 
Sed quia per teretem deducta est terra tumorem , His modo , post illis apparet Delia terris Exoriens simul atque cadens , quia fertur in orbem Uentris et accliuis pariter decliuia iungit Atque alios superat gyros aliosque relinquit . 
[ Ex quo colligitur terrarum forma rotunda ] Hanc circum uariae gentes hominum atque ferarum Aeriaeque colunt uolucres . 
pars eius ad arctos Eminet , austrinis pars est habitabilis oris Sub pedibusque iacet nostris supraque uidetur Ipsa sibi fallente solo decliuia longa Et pariter surgente uia pariterque cadente . 
Hanc ubi ad occasus nostros sol aspicit ortus , Illic orta dies sopitas excitat urbes Et cum luce refert operum uadimonia terris ; Nos in nocte sumus somnosque in membra uocamus . 
Pontus utrosque suis distinguit et alligat undis . 
Hoc opus immensi constructum corpore mundi Membraque naturae diuersa condita forma Aeris atque ignis , terrae pelagique iacentis , Uis animae diuina regit , sacroque meatu Conspirat deus et tacita ratione gubernat Mutuaque in cunctas dispensat foedera partes , Altera ut alterius uires faciatque feratque Summaque per uarias maneat cognata figuras . 
Nunc tibi signorum lucentis undique flammas Ordinibus certis referam . 
primumque canentur Quae media obliquo praecingunt ordine mundum Solemque alternis uicibus per tempora portant Atque alia aduerso luctantia sidera mundo , Omnia quae possis caelo numerare sereno , E quibus et ratio fatorum ducitur omnis , Vt sit idem mundi primum quod continet arcem . 
Aurato princeps Aries in uellere fulgens Respicit admirans auersum surgere Taurum Summisso uultu Geminos et fronte uocantem , Quos sequitur Cancer , Cancrum Leo , Virgo Leonem . 
Aequato tum Libra die cum tempore noctis Attrahit ardenti fulgentem Scorpion astro , In cuius caudam contento derigit arcu Mixtus equo uolucrem missurus iamque sagittam . 
Tum uenit angusto Capricornus sidere flexus . 
Post hunc inflexa defundit Aquarius urna Piscibus assuetas auide subeuntibus undas , Quos Aries tangit claudentis ultima signa . 
At qua fulgentis caelum consurgit ad Arctos , Omnia quae summo despectant sidera mundo Nec norunt obitus unoque in uertice motus In diuersa cient caelumque et sidera torquent , Aera per gelidum tenuis deducitur axis Libratumque regit diuerso cardine mundum ; Sidereus circa medium quem uoluitur orbis Aerheriosque rotat cursus , immotus at ille In binas Arctos magni per inania mundi Perque ipsum terrae derectus constitit orbem . 
Nec uero e solido stat robore corporis axis Nec graue pondus habet , quod onus ferat aetheris alti , Sed cum aer omnis semper uoluatur in orbem Quoque semel coepit totus uolet undique in ipsum , Quodcumque in medio est , circa quod cuncta mouentur , Vsque adeo tenue ut uerti non possit in ipsum Nec iam inclinari nec se conuertere in orbem , Hoc dixere axem , quia motum non habet ullum Ipse , uidet circa uolitantia cuncta moueri . 
Summa tenent eius miseris notissima nautis Signa per immensum cupidos ducentia pontum . 
Maioremque Helice maior decircinat arcum ( Septem illam stellae certantes lumine signant ) , Qua duce per fluctus Graiae dant uela carinae . 
Angusto Cynosura breuis torquetur in orbe , Quam spatio tam luce minor ; sed iudice uincit Maiorem Tyrio . 
Poenis haec certior auctor Non apparentem pelago quaerentibus orbem . 
Nec paribus positae sunt frontibus : utraque caudam Uergit in alterius rostro sequiturque sequentem . 
Has inter fusus circumque amplexus utramque Diuidit et cingit stellis ardentibus Anguis , Ne coeant abeantue suis a sedibus umquam . 
Hunc inter mediumque orbem , quo sidera septem Per bis sena uolant contra nitentia signa , Mixta ex diuersis consurgunt uiribus astra , Hinc uicina polo , caelique hinc proxima flammis ; Quae quia dissimilis , qua pugnat , temperat aer , Frugiferum sub se reddunt mortalibus orbem . 
Proxima frigentis Arctos boreanque rigentem Nixa uenit species genibus , sibi conscia causae . 
A tergo nitet Arctophylax idemque Bootes , Quod simili iunctis instat de more iuuencis , Arcturumque rapit medio sub pectore se cum . 
At parte ex alia claro uolat orbe Corona Luce micans uaria ; nam stella uincitur una Circulus , in media radiat quae maxima fronte Candidaque ardenti distinguit lumina fiamma . 
Gnosia desertae fulgent monumenta puellae , Et Lyra diductis per caelum cornibus inter Sidera conspicitur , qua quondam ceperat Orpheus Omne quod attigerat cantu , manesque per ipsos Fecit iter domuitque infernas carmine leges . 
Hinc caelestis honos similisque potentia causae : Tunc siluas et saxa trahens nunc sidera ducit Et rapit immensum mundi reuolubilis orbem . 
Serpentem magnis Ophiuchus nomine spiris Diuidit et toto cingentem corpore corpus , Explicet ut nodos sinuataque terga per orbes . 
Respicit ille tamen molli ceruice reflexus Et redit effusis per laxa uolumina palmis . 
Semper erit paribus bellum quia uiribus aequant . 
Proxima sors Cycni , quem caelo Iuppiter ipse Imposuit , formae pretium , qua cepit amantem , Cum deus in niueum descendit uersus olorem . 
[ Tergaque fidenti subiecit plurima Ledae ] Nunc quoque diductas uolitat stellatus in alas . 
Hinc imitata nitent cursumque habitumque sagittae Sidera . 
tum magni Iouis ales fertur in altum , Adsueta euolitans gestet ceu fulmina mundi , Digna Ioue et caelo , quod sacris instruit armis . 
Tum quoque de ponto surgit Delphinus ad astra , Oceani caelique decus , per utrumque sacratus . 
Quem rapido conatus Equus comprendere cursu Festinat pectus fulgenti sidere clarus Et finitur in Andromeda , quam Perseus armis Eripit et sociat sibi . 
Ni ueterem Perseus caelo quoque seruet amorem Auxilioque iuuet fugiendaque Gorgonis ora Sustineat spoliumque sibi pestemque uidenti . 
Tum uicina ferens nixo uestigia Tauro Heniochus , studio mundumque et nomen adeptus , Quem primum curru uolitantem Iuppiter alto quadriiugis conspexit equis caeloque sacrauit . 
Hunc subeunt Haedi claudentes sidere pontum , Nobilis et mundi nutrito rege Capella , Cuius ab uberibus magnum ille ascendit Olympum Lacte fero crescens ad fulmina uimque tonandi . 
Hanc ergo aeternis merito sacrauit in astris Iuppiter et caeli caelum mercede rependit . 
[ Pleiadesque Hyadesque , feri pars utraque Tauri , In borean scandunt . 
haec sunt aquilonia signa ] Aspice nunc infra solis surgentia cursus Quae super exustas labuntur sidera terras ; Quaeque inter gelidum Capricorni sidus et axe Imo subnixum uertuntur lumina mundum , Altera pars orbis sub quis iacet inuia nobis Ignotaeque hominum gentes nec transita regna Commune ex uno lumen ducentia sole Diuersasque umbras laeuaque cadentia signa Et dextros ortus caelo spectantia uerso . 
Nec minor est illis mundus nec lumine peior , Nec numerosa minus nascuntur sidera in orbem . 
Cetera non cedunt : uno uincuntur in astro , Augusto , sidus nostro qui contigit orbi , Caesar nunc terris , post caelo maximus auctor . 
Cernere uicinum Geminis licet Oriona In magnam caeli tendentem bracchia partem Nec minus extento surgentem ad sidera passu , Singula fulgentis umeros cui lumina signant Et tribus obliquis demissus ducitur ensis , At caput Orion excelso immersus Olympo Per tria subducto signatur lumina uultu , Non quod clara minus sed quod magis alta recedunt . 
Hoc duce per totum decurrunt sidera mundum . 
Subsequitur rapido contenta Canicula cursu , Qua nullum terris uiolentius aduenit astrum Nec grauius cedit . 
nunc horrida frigore surgit , Nunc uacuum soli fulgentem deserit orbem : Sic in utrumque mouet mundum et contraria reddit . 
Hanc qui surgentem , primo cum redditur ortu , Montis ab excelso speculantur uertice Tauri , Euentus frugum uarios et tempora dicunt , Quaeque ualetudo ueniat , concordia quanta . 
Bella facit pacemque refert , uarieque reuertens Sic mouet , ut uidit , mundum uultuque gubernat . 
Magna fides hoc posse color cursusque micantis In radios . 
uix sole minor , nisi quod procul haerens Frigida caeruleo contorquet lumina uultu . 
Cetera uincuntur specie , nec clarius astrum tinguitur oceano caelumque reuisit ab undis . 
Tum Procyon ueloxque Lepus ; tum nobilis Argo In caelum subducta mari , quod prima cucurrit , Emeritum magnis mundum tenet acta periclis , Seruando dea facta deos . 
cui proximus Anguis Squamea dispositis imitatur tegmina fIammis ; Et Phoebo sacer ales et una gratus Iaccho Crater et duplici Centaurus imagine fuIget , pars hominis , tergo pectus commissus equino . 
Ipsius hinc mundo templum est , uictrixque soIutis Ara nitet sacris , uastos cum Terra Gigantas In caelum furibunda tulit . 
tum di quoque magnos Quaesiuere deos ; dubitauit Iuppiter ipse , Quod poterat non posse timens , cum surgere terram Cerneret , ut uerti naturam crederet omnem , Montibus atque aliis aggestos crescere montes , Et iam uicinos fugientia sidera colles Arma importantis et rupta matre creatos , Discordis uultum permixtaque corpora partus . 
Necdum pestiferum sibi quemquam aut numina norat Siqua forent maiora suis . 
tunc Iuppiter Arae Sidera constituit , quae nunc quoque maxima fulget . 
Quam propter Cetos conuoluens squamea terga Orbibus insurgit tortis et fluctuat aluo , Intentans similem morsum iam iamque tenenti Qualis ad expositae fatum Cepheidos undis Expulit adueniens ultra sua litora pontum . 
Tum Notius Piscis uenti de nomine dictus Exsurgit de parte Noti . 
cui iuncta feruntur Flexa per ingentis stellarum Flumina gyros : Vlterius capiti coniungit Aquarius Vndas Amnis , et in medium coeunt et sidera miscent . 
His inter solisque uias Arctosque Iatentis , Axem quae mundi stridentem pondere torquent , Orbe peregrino caelum depingitur astris , Quae notia antiqui dixerunt sidera uates . 
Vltima , quae mundo semper uoluuntur in imo , Quis innixa manent caeli fulgentia templa , Nusquam in conspectum redeuntia cardine uerso , Sublimis speciem mundi similisque figuras Astrorum referunt . 
et uersas frontibus Arctos Vno distingui medias claudique Dracone Credimus exemplo , quia mens fugientia uisus Hunc orbem caeli uertentis sidera cursu Cardine tam simili fultum quam uertice fingit . 
Haec igitur magno diuisas aethere sedes Signa tenent mundi totum deducta per orbem . 
Tu modo corporeis similis ne quaere figuras , Omnia ut aequali fulgentia membra colore Deficiat nihil nec uacuum quid lumine cesset . 
Non poterit mundus sufferre incendia tanta , Omnia si plenis ardebunt sidera membris . 
Quidquid subduxit flammis , natura pepercit Succubitura oneri , formas disiungere tantum Contenta et stellis ostendere sidera certis . 
Linea designat species , atque ignibus ignes Respondent ; media extremis atque ultima summis Creduntur : satis est si se non omnia celant . 
Praecipue , medio cum luna implebitur orbe , Certa nitent mundo tum lumina : conditur omne Stellarum uulgus , fugiunt sine nomine signa . 
Pura licet uacuo tum cernere sidera caelo , Nec fallunt numero , paruis nec mixta feruntur . 
Et , quo clara magis possis cognoscere signa , Non uarios obitus norunt uariosque recursus ; Certa sed in proprias oriuntur sidera luces Natalesque suos occasumque ordine seruant . 
Nec quicquam in tanta magis est mirabile mole Quam ratio et certis quod legibus omnia parent . 
Nusquam turba nocet , nihil ullis partibus errans Laxius aut breuius mutatoue ordine fertur . 
Quid tam confusum specie , quid tam uice certum est ? 
Ac mihi tam praesens ratio non ulla uidetur , Qua pateat mundum diuino numine uerti Atque ipsum esse deum , nec forte coisse magistra , Vt uoluit credi , qui primus moenia mundi Seminibus struxit minimis inque illa resoluit ; E quis et maria et terras et sidera caeli Aetheraque immensis fabricantem finibus orbes Soluentemque alios constare , et cuncta reuerti In sua principia et rerum mutare figuras . 
Quis credat tantas operum sine numine moles Ex minimis caecoque creatum foedere mundum ? 
Si fors ista dedit nobis , fors ipsa gubernet . 
At cur dispositis uicibus consurgere signa Et uelut imperio praescriptos reddere cursus Cernimus ac nullis properantibus ulla relinqui ? 
Cur eadem aestiuas exornant sidera noctes Semper et hibernas eadem , certamque figuram Quisque dies reddit mundo certamque relinquit ? 
Iam tum , cum Graiae uerterunt Pergama gentes , Arctos et Orion aduersis frontibus ibant , Haec contenta suos in uertice flectere gyros , Ille ex diuerso uertentem surgere contra Obuius et toto semper decurrere mundo . 
Temporaque obscurae noctis deprendere signis Iam poterant , caelumque suas distinxerat horas . 
Quot post excidium Troiae sunt eruta regna ! 
Quot capti populi ! 
quotiens fortuna per orbem Seruitium imperiumque tulit uarieque reuertit ! 
Troianos cineres in quantum oblita refouit Imperium ! 
fatis Asiae iam Graecia pressa est . 
Saecula dinumerare piget , quotiensque recurrens Lustrarit mundum uario sol igneus orbe . 
Omnia mortali mutantur lege creata , Nec se cognoscunt terrae uertentibus annis Exutas , uariant faciem et per saecula gentes . 
At manet incolumis mundus suaque omnia seruat , Quae nec longa dies auget minuitque senectus Nec motus puncto curuat cursusque fatigat ; Idem semper erit quoniam semper fuit idem . 
Non alium uidere patres aliumue nepotes Aspicient . 
deus est , qui non mutatur in aeuo . 
Numquam transuersas soIem decurrere ad Arctos Nec mutare uias et in ortum uertere cursus Auroramque nouis nascentem ostendere terris , Nec lunam certos excedere Iuminis orbes Sed seruare modum , quo crescat quoue recedat , Nec cadere in terram pendentia sidera caelo Sed dimensa suis consumere tempora signis , Non casus opus est , magni sed numinis ordo . 
Haec igitur texunt aequali sidera tractu Ignibus in uarias caelum laqueantia formas . 
Altius his nihil est ; haec sunt fastigia mundi ; Publica naturae domus his contecta tenetur Finibus , amplectens pontum terrasque iacentis . 
Omnia concordi tractu ueniuntque caduntque , Qua semel incubuit caelum uersumque resurgit . 
Ipse autem quantum conuexo mundus Olympo Obtineat spatium et quantis bis sena ferantur Finibus astra , docet ratio , cui nulla resistunt Claustra nec immensae moles , ceduntque recessus , Omnia succumbunt , ipsum est penetrabile caeIum . 
Nam quantum terris atque aequore signa recedunt , Tantum bina patent . 
quacumque inciditur orbis Per medium , pars efficitur tum tertia gyri Exiguo dirimens solidam discrimine summam . 
Summum igitur caelum bis bina refugit ab imo Astra , e bis senis ut sit pars tertia signis . 
Sed quia per medium est tellus suspensa profundum , Binis a summo signis discedit et imo . 
Hac igitur quodcumque supra te suspicis ipse , Qua per inane meant oculi quaque ire recusant , Binis aequandum est signis ; sex tanta rotundae Efficiunt orbem zonae , qua signa feruntur Bis sex aequali spatio texentia caelum . 
Ne mirere uagos partus eadem esse per astra Et mixtum ingenti generis discrimine fatum , Singula cum tantum teneant , tantoque ferantur Tempore sex tota surgentia sidera luce . 
Restat ut aetherios fines tibi reddere coner Filaque dispositis uicibus comitantia caelum , Per quae derigitur signorum flammeus ordo . 
Circulus ad borean fulgentem sustinet Arcton Sexque fugit solidas a caeli uertice partes . 
Alter ad extremi decurrens sidera Cancri , In quo consummat Phoebus Iucemque moramque Tardaque per longos circumfert lumina flexus , Aestiuum medio nomen sibi sumit ab aestu , Temporis et titulo potitur , metamque uolantis Solis et extremos designat feruidus actus , Et quinque in partes aquilonis distat ab orbe . 
Tertius in media mundi regione locatus Ingenti spira totum praecingit Olympum Parte ab utraque uidens axem , qua lumine Phoebus Componit paribus numeris noctemque diemque Veris et autumni currens per tempora mixta , Cum medium aequali distinguit limite caelum ; Quattuor et gradibus sua fila reducit ab aestu . 
Proximus hunc ultra brumalis nomine limes Ultima designat fugientis limina solis , Inuida cum obliqua radiorum munera flamma Dat per iter minimum nobis , sed finibus illis , Quos super incubuit , longa stant tempora luce Vixque dies transit candentem extenta per aestum ; bisque iacet binis summotus partibus orbis . 
Vnus ab his superest extremo proximus axi Circulus , austrinas qui stringit et obsidet Arctos . 
Hic quoque brumalem per partes quinque relinquit , Et , quantum a nostro sublimis cardine gyrus , Distat ab aduerso tantundem proximus illi . 
[ Sic tibi per binas uertex a uertice partes Diuisus duplici summa circumdat Olympum Et per quinque notat signantis tempora fines ] His eadem est uia quae mundo , pariterque rotantur Inclines , sociosque ortus occasibus aequant , Quandoquidem flexi , quo totus uoluitur orbis , Fila trahunt alti cursum comitantia caeli , Interualla pari seruantes limite semper Diuisosque semel fines sortemque dicatam . 
Sunt duo , quos recipit ductos a uertice uertex , Inter se aduersi , qui cunctos ante relatos Seque secant gemino coeuntes cardine mundi Transuersoque polo rectum ducuntur in axem , Tempora signantes anni caelumque per astra Quattuor in partes diuisum mensibus aequis . 
Alter ab excelso decurrens limes Olympo Serpentis caudam siccas et diuidit Arctos Et iuga Chelarum medio uolitantia gyro , [ Circulus a summo nascentem uertice mundum Permeat Arctophylaca petens per terga Draconis , Tangit et Erigonen , Chelarum summa recidit ] Extremamque secans Hydram mediumque sub austris Centaurum aduerso concurrit rursus in axe , Et redit in caelum , squamosaque tergora Ceti Lanigerique notat fines clarumque Trigonum Andromedaeque sinus imos , uestigia matris , Principiumque suum repetito cardine claudit . 
Alter in hunc medium summumque incumbit in axem Perque pedes primos ceruicem transit et Vrsae , Quam septem stellae primam iam sole remoto Producunt nigrae praebentem lumina nocti , Et Geminis Cancrum dirimit stringitque flagrantem Ore Canem clauumque Ratis , quae uicerat aequor , Inde axem occultum per gyri signa prioris Transuersa atque illo rursus de limite tangit Te , Capricorne , tuisque Aquilam designat ab astris , Perque Lyram inuersam currens spirasque Draconis Posteriora pedum Cynosurae praeterit astra Transuersamque secat uicino cardine caudam : Hic iterum coit ipse sibi , memor unde profectus . 
Atque hos aeterna fixerunt tempora sede , Immotis per signa modis , statione perenni : Hos uolucris fecere duos . 
namque alter ab ipsa Consurgens Helice medium praecidit Olympum Discernitque diem sextamque examinat horam Et paribus spatiis occasus cernit et ortus . 
Hic mutat per signa uices ; et seu quis eoos Seu petit hesperios , supra se circinat orbem Uerticibus super astantem mediumque secantem Caelum et diuiso signantem culmine mundum , Cumque loco terrae caelumque et tempora mutat , Quando aliis aliud medium est . 
uolat hora per orbem , Atque , ubi se primis extollit Phoebus ab undis , Illis sexta manet , quos tum premit aureus orbis , Rursus ad hesperios sexta est , ubi cedit in umbras : Nos primam ac summam sextam numeramus utramque Et gelidum extremo lumen sentimus ab igni . 
Alterius fines si uis cognoscere gyri , Circumfer facilis oculos uultumque per orbem . 
Quidquid erit caelique imum terraeque supremum , Qua coit ipse sibi nullo discrimine mundus Redditque aut recipit fulgentia sidera ponto , Praecingit tenui transuersum limite mundum . 
Haec quoque per totum uolitabit linea caelum , Non tantum ad medium uergens mediumque repente Orbem , nunc septem ad stellas nec mota sub astra ; Sed quacumque uagae tulerint uestigia plantae Has modo terrarum nunc has gradientis in oras , Semper erit nouus et terris mutabitur arcus . 
Quippe aliud caelum ostendens aliudque relinquens Dimidium teget et referet , uarioque notabit Fine et cum uisu pariter sua fila mouente . 
Hic terrestris erit , qui a terram amplectitur , orbis ; Et mundum pIeno praecingit limite gyrus Atque a fine trahens titulum memoratur horizon . 
His adice obliquos aduersaque fila trahentis Inter se gyros , quorum fulgentia signa Alter habet , per quae Phoebus moderatur habenas Subsequiturque suo solem uaga Delia curru Et quinque aduerso luctantia sidera mundo Exercent uarias naturae lege choreas . 
Hunc tenet a summo Cancer , Capricornus ab imo , Bis recipit , lucem qui circulus aequat et umbras , Lanigeri et Librae signo sua fila secantem . 
Sic per tris gyros inflexus ducitur orbis Rectaque deuexo fallit uestigia cliuo . 
Nec uisus aciemque fugit tantumque notari Mente potest , sicut cernuntur mente priores , Sed nitet ingenti stellatus balteus orbe Insignemque facit caelato culmine mundum . 
Et ter uicenas partes patet atque trecentas In longum , bis sex latescit fascia partes Quae cohibet uario labentia sidera cursu . 
Alter in aduersum positus succedit ad Arctos Et paulum a boreae gyro sua fila reducit Transitque inuersae per sidera Cassiepiae , Inde per obliquum descendens rangir Olorem Aestiuosque secat fines Aquilamque supinam Temporaque aequantem gyrum zonamque ferentem Solis equos inter caudam , qua Scorpios ardet , Extremamque Sagittari laeuam atque sagittam , Inde suos sinuat flexus per crura pedesque Centauri alterius rursusque ascendere caelum Incipit Argiuumque rarem per aplustria summa Et medium mundi gyrum Geminosque per ima Signa secat , subit Heniochum , teque , unde profectus , Cassiepia , petens super ipsum Persea transit Orbemque ex illa coeptum concludit in ipsa ; Trisque secat medios gyros et signa ferentem Partibus e binis , quotiens praeciditur ipse . 
Nec quaerendus erit : uisus incurrit in ipsos Sponte sua seque ipse docet cogitque notari . 
Namque in caeruleo candens nitet orbita mundo Ceu missura diem subito caelumque recludens , Ac ueluti uiridis discernit semita campos Quam terit assiduo renouans iter orbita tractu . 
Vt freta canescunt sulcum ducente carina , Accipiuntque uiam fluctus spumantibus undis Quam tortus uerso mouit de gurgite uertex , Candidus in nigro Iucet sic limes OIympo Caeruleum findens ingenti Iumine mundum . 
Vtque suos arcus per nubila circinat Iris , Sic super incumbit signato culmine limes Candidus et resupina facit mortalibus ora , Dum noua per caecam mirantur lumina noctem Inquiruntque sacras humano pectore causas : Num se diductis conetur soluere moles Seminibus , raraque labent compagine rimae Admittantque nouum laxato tegmine lumen ; Quid sibi non timeant , magni cum uulnera caeli Conspiciant feriatque oculos iniuria mundi ? 
An coeat mundus , duplicisque extrema cauernae Conueniant caelique oras et sidera iungant , Perque ipsos fiat nexus manifesta cicatrix Suturam faciens mundi , stipatus et orbis Aeriam in nebulam clara compagine uersus In cuneos alti cogat fundamina caeli . 
An melius manet illa fides , per saecula prisca Illac solis equos diuersis cursibus isse Atque aliam triuisse uiam , longumque per aeuum Exustas sedes incoctaque sidera flammis Caeruleam uerso speciem mutasse colore , Infusumque loco cinerem mundumque sepultum ? 
Fama etiam antiquis ad nos descendit ab annis Phaethontem patrio curru per signa uolantem , Dum noua miratur propius spectacula mundi Et puer in cado ludit curruque superbus Luxuriat nitido , cupit et maiora parente , Deflexum solito cursu , curuisque quadrigis Monstratas liquisse uias orbemque recentem Imposuisse polo , nec signa insueta tulisse Errantis nutu flammas currumque solutum . 
Quid querimur flammas totum saeuisse per orbem Terrarumque rogum cunctas arsisse per urbes ? 
Cum uaga dispersi fluitarunt lumina currus , Et caelum exustum est : luit ipse incendia mundus , Et uicina nouis flagrarunt sidera flammis Nunc quoque praeteriti faciem referentia casus . 
Nec mihi celanda est famae uulgata uetustas Mollis , de niueo lactis fluxisse liquorem Pectore reginae diuum caelumque colore Infecisse suo ; quapropter lacteus orbis Dicitur , et nomen causa descendit ab ipsa . 
An maior densa steIlarum turba corona Contexit flammas et crasso lumine candet , Et fulgore nitet collato clarior orbis ? 
An fortes animae dignataque nomina caelo Corporibus resoluta suis terraeque remissa Huc migrant ex orbe suumque habitantia caelum Aetherios uiuunt annos mundoque fruuntur ? 
Auroraeque nigrum partum , stirpemque Tonantis Rectorem Lyciae . 
nec te , Mauortia uirgo , Praeteream , regesque alios , quos Thraecia misit . 
Atque Asiae gentes et Magno maxima Pella ; Quique animi uires et strictae pondera mentis Prudentes habuere uiri , quibus omnis in ipsis Census erat , iustusque Solon fortisque Lycurgus , Aetheriusque Platon , et qui fabricauerat illum Damnatusque suas melius damnauit Athenas , Persidos et uictor , strarat quae classibus aequor ; Romanique uiri , quorum iam maxima turba est , Tarquinioque minus reges et Horatia proles , Tota acies partus , nec non et Scaeuola trunco Nobilior , maiorque uiris et Cloelia uirgo , Et Romana ferens , quae texit , moenia Cocles , Et commilitio uolucris Coruinus adeptus Et spolia et nomen , qui gestat in alite Phoebum , Et Ioue qui meruit caelum Romamque Camillus Seruando posuit , Brutusque a rege receptae Conditor , et Pyrrhi per bella Papirius ultor , Fabricius Curiusque pares , et tertia palma Marcellus Cossusque prior de rege necato , Certantesque Deci uotis similesque triumphis , Inuictusque mora Fabius , uictorque necantis Liuius Hasdrubalis socio per bella Nerone , Scipiadaeque duces , fatum Carthaginis unum , Pompeiusque orbis domitor per trisque triumphos Ante diu princeps , et censu Tullius oris Emeritus caelum , tum Claudi magna propago , Aemiliaeque domus proceres , clarique Metelli , Et Cato fortunae uictor , Martisque sub armis Miles Agrippa sui . 
Venerisque ab origine proles Iulia descendit caelo caelumque replebit , Quod reget Augustus , socio per signa Tonante , Cernet et in coetu diuum magnumque Quirinum Altius aetherii quam candet circulus orbis . 
Illa deis sedes : haec illis proxima , diuum Qui uirtute sua similes uestigia tangunt . 
Ac prius incipiam stellis quam reddere uires Signorumque canam fatalia carmine iura , Implenda est mundi facies , corpusque per omne Quidquid ubique nitet , uigeat quandoque , notandum est . 
Sunt alia aduerso pugnantia sidera mundo , Quae terram caelumque inter uolitantia pendent , Saturni , Iouis et Martis Solisque , sub illis Mercurius Venerem tangit Lunamque locatus . 
Sunt etiam raris orti natalibus ignes , Protinus et rapti . 
subitas candescere flammas Aera per liquidum tractosque perire cometas Rara per ingentis uiderunt saecula motus . 
Siue , quod ingenitum terra spirante uaporem Vmidior sicca superatur spiritus aura , Nubila cum longo cessant dispulsa sereno Et solis radiis arescit torridus aer , Apta alimenta sibi demissus corripit ignis Materiamque sui deprendit flamma capacem , Et , quia non solidum est corpus , sed rara uagantur Principia aurarum uolucrique simillima fumo , In breue uiuit opus coeptusque incendia fine Subsistunt pariterque cadunt fulgentque cometae . 
Quod nisi uicinos agerent occasibus ortus Et tam parua forent accensis tempora flammis , Alter nocte dies esset , caelumque rediret Immersum , et somno totum deprenderet orbem . 
Tum , quia non una specie dispergitur omnis Aridior terrae uapor et comprenditur igni , Diuersas quoque per facies accensa feruntur Lumina , quae subita his exsistunt nata tenebris . 
Nam modo , ceu longi fluitent de uertice crines , Flamma comas imitata uolat , tenuisque capillos Diffusos radiis ardentibus explicat ignis ; Nunc prior haec facies dispersis crinibus exit , Et glomus ardentis sequitur sub imagine barbae ; Interdum aequali laterum compagine ductus Quadratamue trabem fingit teretemue columnam ; Quin etiam tumidis exaequat dolia flammis Procere distenta uteros , partasue capellas Mentitur paruos ignis glomeratus in orbes Hirta figurantis tremulo sub lumine menta , Lampadas et fissas ramosos fundit in ignes . 
Praecipitant stellae passimque uolare uidentur , Cum uaga per nitidum scintillant lumina mundum Et tenuem longis iaculantur crinibus ignem Exuruntue uiam uolucris imitata sagittas , Arida cum gracili tenuatur semita filo . 
Sunt autem cunctis permixti partibus ignes , Qui grauidas habitant fabricantes fulmina nubes Et penetrant terras Aetnamque minantur Olympo Et calidas reddunt ipsis in fontibus undas Ac silice in dura uiridique in cortice sedem Inueniunt , cum silua sibi collisa crematur ; Ignibus usque adeo natura est omnis abundans : Ne mirere faces subitas erumpere caelo Aeraque accensum flammis lucere coruscis Arida complexum spirantis semina terrae , Quae uolucer pascens ignis sequiturque fugitque , Fulgura cum uideas tremulum uibrantia lumen Imbribus e mediis et caelum fulmine ruptum . 
Siue igitur ratio praebentis semina terrae In uolucris ignes potuit generare cometas ; Siue illas natura faces ubi cuncta creauit Sidera , per tenuis caelo lucentia flammas , Sed trahit ad semet rapido Titanius aestu Inuoluitque suo flammantis igne cometas Ac modo dimittit , sicut Cyllenius orbis Et Venus , accenso cum ducit uespere noctem Serpentem , falluntque oculos rursusque reuisunt ; Seu deus instantis fati miseratus in orbem Signa per affectus cadique incendia mittit ; Numquam futtilibus excanduit ignibus aether , Squalidaque effusi deplorant arua coloni , Et sterilis inter sulcos defessus arator Ad iuga maerentis cogit frustrata iuuencos , Aut grauibus morbis et lenta corpora tabe Corripit exustis letalis flamma medullis Labentisque rapit populos , totasque per urbes Publica succensis peraguntur fata sepulchris , Qualis Erectheos pestis populata colonos Extulit antiquas per funera pacis Athenas , Alter in alterius labens cum fata ruebant , Nec locus artis erat medicae nec uota ualebant ; Cesserat officium morbis , et funera derant Mortibus et Iacrimae ; Iassus defecerat ignis Et coaceruatis ardebant corpora membris , Ac tanto quondam populo uix contigit heres . 
Talia significant Iucentes saepe cometae : Funera cum facibus ueniunt , terrisque minantur Ardentis sine fine rogos , cum mundus et ipsa Aegrotet natura nouum sortita sepulcrum . 
Quin et bella canunt ignes subitosque tumultus Et clandestinis surgentia fraudibus arma , Externas modo per gentes ut , foedere rupto Cum fera ductorem rapuit Germania Varum Infecitque trium legionum sanguine campos , Arserunt toto passim minitantia mundo Lumina , et ipsa tulit bellum natura per ignes Opposuitque suas uires finemque minata est . 
Ne mirere grauis rerumque hominumque ruinas , Saepe domi cuipa est : nescimus credere cado . 
Ciuilis etiam motus cognataque bella significant . 
nec plura alias incendia mundus Sustinuit , quam cum ducibus iurata cruentis Arma Philippeos implerunt agmine campos , Uixque etiam sicca miles Romanus harena Ossa uirum lacerosque prius super astitit artus , Imperiumque suis conflixit uiribus ipsum , Perque patris pater Augustus uestigia uicit . 
Necdum finis erat : restabant Actia bella Dotali commissa acie , repetitaque rerum Alea et in ponto quaesitus rector Olympi , Femineum sortita iugum cum Roma pependit Atque ipsa Isiaco certarunt fulmina sistro ; Restabant profugo seruilia milite bella , Cum patrios armis imitatus filius hostes Aequora Pompeius cepit defensa parenti . 
Sed satis hoc fatis fuerit : iam bella quiescant Atque adamanteis discordia uincta catenis Aeternos habeat frenos in carcere clausa ; Sit pater inuictus patriae , sit Roma sub illo , Cumque deum caelo dederit non quaerat in orbe . 
Maximus Iliacae gentis certamina uates Et quinquaginta regum regemque patremque Pectoraque Aeacidae tutamque sub Hectore Troiam , Erroremque ducis totidem , quot uicerat , annis Instantis bello geminata per agmina ponti , Vltimaque in patria captisque penatibus arma Ore sacro cecinit ; patriam cui cura petentum , Dum dabat , eripuit , cuiusque ex ore profusos Omnis posteritas latices in carmina duxit Amnemque in tenuis ausa est deducere riuos Vnius fecunda bonis . 
sed proximus illi Hesiodus memorat diuos diuumque parentes Et chaos enixum terras orbemque sub illo Infantem et primos titubantia sidera cursus Titanasque senes , Iouis et cunabula magni Et sub fratre uiri nomen , sine matre parentis , Atque iterum patrio nascentem corpore Bacchum , Siluarumque deos sacrataque numina Nymphas , Omniaque immenso uolitantia lumina mundo . 
Quin etiam ruris cultus legesque notauit Militiamque soli , quod colles Bacchus amaret , Quod fecunda Ceres campos , quod Pallas utrumque , Atque arbusta uagis essent quod adultera pomis : Pacis opus , magnos naturae condit in usus . 
Astrorum quidam uarias dixere figuras , Signaque diffuso passim labentia caelo In proprium cuiusque genus causasque tulere ; Persea et Andromedan poena matremque dolentem Soluentemque patrem , raptamque Lycaone natam , Officioque Iouis Cynosuram , lacte Capellam Et furto Cycnum , pietate ad sidera ductam Erigonen ictuque Nepam spolioque Leonem Et morsu Cancrum , Pisces Cythereide uersa , Lanigerum uicto ducentem sidera pomo , Ceteraque ex uariis pendentia casibus astra Aethera per summum uoluerunt fixa reuolui . 
Quorum carminibus nihil est nisi fabula caelum Terraque composuit mundum quae pendet ab illo . 
Quin etiam ritus pastorum et Pana sonantem In calamos Sicula memorat tellure creatus , Nec siluis siluestre canit perque horrida motus Rura serit dulcis Musamque inducit in aulas . 
Ecce alius pictas uolucres ac bella ferarum , Ille uenenatos angues , hic nata per herbas Fata refert , uitamue sua radice ferentis . 
Quin etiam tenebris immersum Tartaron atra In lucem de nocte uocant orbemque reuoluunt Interius uersum naturae foedere rupto . 
Omne genus rerum doctae cecinere sorores , Omnis ad accessus Heliconis semita trita est , Et iam confusi manant de fontibus amnes Nec capiunt haustum turbamque ad nota ruentem . 
Integra quaeramus rorantis prata per herbas Vndamque occultis meditantem murmur in antris , Quam neque durato gustarint ore uolucres , Ipse nec aetherio Phoebus libauerit igni . 
Nostra loquar , nulli uatum debebimus ora , Nec furtum sed opus ueniet , soloque uolamus In caelum curru , propria rate pellimus undas . 
Namque canam tacita naturae mente potentem Infusumque deum caelo terrisque fretoque Ingentem aequali moderantem foedere molem , Totumque alterno consensu uiuere mundum Et rationis agi motu , cum spiritus unus Per cunctas habitet partes atque inriget orbem Omnia peruolitans corpusque animale figuret . 
Quod nisi cognatis membris contexta maneret Machina et imposito pareret tota magistro Ac tantum mundi regeret prudentia censum , Non esset statio terris , non ambitus astris , Erraretque uagus mundus standoue rigeret , Nec sua dispositos seruarent sidera cursus Noxque alterna diem fugeret rursumque fugaret , Non imbres alerent terras , non aethera uenti Nec pontus grauidas nubes nec flumina pontum Nec pelagus fontes , nec staret summa per omnis Par semper partes aequo digesta parente , Vt neque deficerent undae nec sideret orbis Nec caelum iusto maiusue minusue uolaret . 
Motus alit , non mutat opus . 
sic omnia toto Dispensata manent mundo dominumque sequuntur . 
Hic igitur deus et rario , quae cuncta gubernat , Ducit ab aetheriis terrena animalia signis , Quae , quamquam longo , cogit , summota recessu , Sentiri tamen , ut uitas ac fata ministrent Gentibus ac proprios per singula corpora mores . 
Nec nimis est quaerenda fides : sic temperat arua Caelum , sic uarias fruges redditque rapitque , Sic pontum mouet ac terris immittit et aufert , Atque haec seditio pelagus nunc sidere lunae Mota tenet , nunc diuerso stimulata recessu , Nunc anni spatio Phoebum comitata uolantem ; Sic summersa fretis , concharum et carcere clausa , Ad lunae motum uariant animalia corpus Et tua damna , tuas imitantur , Delia , uires ; Tu quoque fraternis sic reddis curribus ora Atque iterum ex isdem repetis , quantumque reliquit Aut dedit ille , refers et sidus sidere constas ; Denique sic pecudes et muta animalia terris , Cum maneant ignara sui legisque per aeuum , Natura tamen ad mundum reuocante parentem Attollunt animos caelumque et sidera seruant Corporaque ad lunae nascentis cornua lustrant Uenturasque uident hiemes , reditura serena . 
Quis dubitet post haec hominem coniungere caelo , Cui uires natura dedit linguamque capaxque Ingenium uolucremque animum , quem denique in unum Descendit deus atque habitat seque ipse requirit ? 
Mitte alias artes , quarum est permissa facultas , Infusas adeo , nec nostri munera census . 
[ Mitto quod aequali nihil est sub lege tributum , Quo patet auctoris summam , non corporis , esse ; Mitto quod certum est et ineuitabile fatum Materiaeque datum est cogi sed cogere mundo ] Quis caelum posset nisi caeli munere nosse , Et reperire deum , nisi qui pars ipse deorum est ? 
Quisue hanc conuexi molem sine fine patentis Signorumque choros ac mundi flammea tecta , Aeternum et stellis aduersus sidera bellum Ac terras caeloque fretum subiectaque utrisque Cernere et angusto sub pectore claudere posset , Ni sanctos animis oculos natura dedisset Cognatamque sibi mentem uertisset ad ipsam Et tantum dictasset opus , caeloque ueniret Quod uocat in caelum sacra ad commercia rerum Et priuas quas dant leges nascentibus astra ? 
Quis neget esse nefas inuitum prendere mundum Et uelut in semet captum deducere in orbem ? 
Sed , ne circuitu longo manifesta probentur , Ipsa fides operi faciet pondusque fidemque ; Nam neque decipitur ratio nec decipit umquam . 
Rite secunda uia est ac ueris credita causis , Euentusque datur qualis praedicitur ante . 
Quod Fortuna ratum faciat , quis dicere falsum Audeat et tantae suffragia uincere sortis ? 
Haec ego diuino cupiam cum ad sidera flatu Ferre , nec in turba nec turbae carmina condam Sed solus , uacuo ueluti uectatus in orbe Liber agam currus non occursantibus ullis Nec per iter socios commune gerentibus actus , Sed caelo noscenda canam , mirantibus astris Et gaudente sui mundo per carmina uatis , Vel quibus illa sacros non inuidere meatus Notitiamque sui , minima est quae turba per orbem . 
Illa fluit , quae diuitias , quae diligit arua , Imperia et fasces mollemque per otia luxum Et blandis diuersa sonis dulcemque per aures Affectum , ut modico noscenda ad fata labore . 
Hoc quoque fatorum est , legem perdiscere fati . 
Ac primum astrorum uaria est natura notanda Carminibus per utrumque genus . 
nam mascula sex sunt , Diuersi totidem generis sub principe Tauro : Cernis ut auersus redeundo surgat in arcum . 
Alternant genus et uicibus uariantur in orbem . 
Humanas etiam species in parte uidebis , Nec mores distant : pecudum pars atque ferarum Ingenium facient . 
quaedam signanda sagaci Singula sunt animo , propria quae sorte feruntur : Nunc binis insiste ; dabunt geminata potentis Per socium effectus . 
multum comes addit et aufert , Ambiguisque ualent , quis sunt collegia , fatis Ad meritum noxamque . 
duos per sidera Pisces Et totidem Geminos nudatis aspice membris . 
His coniuncta manent alterno bracchia nexu , Dissimile est illis iter in contraria uersis . 
Par numerus , sed enim dispar natura notanda est . 
Atque haec ex paribus toto gaudentia censu Signa meant , nihil exterius mirantur in ipsis Amissumue dolent , quaedam quod , parte recisa Atque ex diuerso commissis corpore membris , Vt Capricornus et intentum qui derigit arcum Iunctus equo : pars huic hominis , sed nulla priori . 
Hoc quoque seruandum est alta discrimen in arte , Distat enim gemini duo sint duplicine figura ; Quin etiam Erigone binis numeratur in astris : Nec facie , ratione duplex ; nam desinit aestas , Incipit autumnus media sub Virgine utrimque . 
Idcirco tropicis praecedunt omnibus astra Bina , ut Lanigero , Chelis Cancroque Caproque , Quod duplicis retinent conexo tempore uires . 
Vt , quos subsequitur Cancer per sidera fratres , E Geminis alter florentia tempora ueris Sufficit , aestatem sitientem prouehit alter ; Nudus uterque tamen , sentit quia uterque calorem , Ille senescentis ueris , subeuntis at ille Aestatis : par est primae sors ultima parti . 
Nec non Arcitenens , qui te , Capricorne , sub ipso Promittit , duplici formatus imagine fertur : Mitior autumnus mollis sibi uindicat artus Materiamque hominis , fera tergo membra rigentem Excipiunt hiemem , mutat quia tempora signum . 
Quosque Aries prae se mittit , duo tempora Pisces Bina dicant : hiemem hic claudit , uer incohat alter . 
Cum sol aequoreis reuolans decurrit in astris , Hiberni coeunt cum uernis roribus imbres . 
Vtraque sors umoris habet fluitantia signa . 
Quin tria signa nouem signis coniuncta repugnant Et quasi seditio caelum tenet . 
Aspice Taurum Clunibus et Geminos pedibus , testudine Cancrum Surgere , cum rectis oriantur cetera membris ; Ne mirere moras , cum sol aduersa per astra Aestiuum tardis attollat mensibus annum . 
Nec te praetereat nocturna diurnaque signa Quae sint perspicere et propria deducere lege , Non tenebris aut luce suam peragentia sortem ( Nam commune foret nullo discrimine nomen , Omnia quod certis uicibus per tempora fulgent Et nunc illa dies , nunc noctes illa sequuntur ) , Sed quibus illa parens mundi natura sacratas Temporis attribuit partes statione perenni . 
Namque Sagittari signum rabidique Leonis Et sua respiciens aurato uellere terga , Tum Pisces et Cancer et acri Scorpios ictu , Aut uicina loco , diuisa aut partibus aequis , Omnia dicuntur simili sub sorte diurna . 
Cetera , uel numero consortia uel uice sedis , Interiecta locis totidem , nocturna feruntur . 
Quidam etiam sex continuis dixere diurnas Esse uices castris , quae sunt a principe signo Lanigeri , sex a Libra nocturna uideri . 
Sunt quibus esse diurna piacet quae mascula surgunt , Feminea in noctem tutis gaudere tenebris . 
Quin non nulla tibi nullo monstrante Ioquuntur Neptuno debere genus , scopulosus in undis Cancer et effuso gaudentes aequore Pisces . 
At , quae terrena censentur sidera sorte , Princeps armenti Taurus regnoque superbus Lanigeri gregis est Aries pestisque duorum Praedatorque Leo et dumosis Scorpios aruis . 
Vmida terrenis aequali foedere mixta . 
Non licet a minimis animum deflectere curis , Nec quicquam rationis eget frustraue creatum . 
Fecundum est proprie Cancri genus , acer et ictu Scorpios , et partu compientes aequora Pisces . 
Sed sterilis Virgo est , simili coniuncta Leoni , Nec capit , aut captos ecfundit , Aquarius ortus . 
Inter utrumque manet Capricornus corpore mixtus Et qui Cretaeo fulget Centaurus in arcu , Communisque Aries aequantem tempora Libram Et Geminos Taurumque pari sub sorte recenset . 
Nec tu nulla putes in eo commenta locasse Naturam rerum , quod sunt currentia quaedam , Vt Leo et Arcitenens Ariesque in cornua tortus ; Aut quae recta suis librantur stantia membris , Vt Virgo et Gemini , fundens et Aquarius undas ; Vel quae fessa sedent pigras referentia mentes , Taurus depositis collo sopitus aratris , Libra sub emerito considens orbe laborum , Tuque tuo , Capricorne , gelu contractus in astris ; Quaeue iacent , Cancer patulam distentus in aluum , Scorpios incumbens plano sub pectore terrae , In latus obliqui Pisces semperque iacentes . 
Quod si sollerti circumspicis omnia cura , Fraudata inuenies amissis sidera membris . 
Scorpios in Libra consumit bracchia , Taurus succidit incuruo claudus pede , lumina Cancro Desunt , Centauro superest et quaeritur unum . 
Sic nostros casus solatur mundus in astris Exemploque docet patienter damna subire , Omnis cum caelo fortunae pendeat ordo Ipsaque debilibus formentur sidera membris . 
Temporibus quoque sunt propriis pollentia signa : Aestas a Geminis , autumnus Virgine surgit , Bruma Sagittifero , uer Piscibus incipit esse . 
Quattuor in partes scribuntur sidera terna ; Hiberna aestiuis , autumni uerna repugnant . 
Nec satis est proprias signorum noscere formas ; Consensu quoque fata mouent et foedere gaudent Atque aliis alia succedunt sorte locoque . 
Circulus ut dextro signorum clauditur orbe , In tris aequalis discurrit linea ductus Inque uicem extremis iungit se finibus ipsa , Et , quaecumque ferit , dicuntur signa trigona , In tria partitus quod ter cadit angulus astra Quae diuisa manent ternis distantia signis . 
Laniger ex paribus spatiis duo signa , Leonis Atque Sagittari , diuerso conspicit ortu ; Virginis et Tauri Capricorno consonat astrum ; Cetera sunt simili ratione triangula signa Per totidem sortes , desunt quae , condita mundo ; Sed discrimen erit dextris laeuisque : sinistra Quae subeunt , quae praecedunt dextra esse feruntur ; dexter erit Tauro Capricornus , Virgo sinistra . 
Hoc satis exemplo est . 
at , quae diuisa quaternis Partibus aequali laterum sunt condita ductu Quorum designat normalis uirgula sedes , Haec quadrata ferunt . 
Libram Capricornus et illum Conspicit hinc Aries atque ipsum a partibus aequis Cancer et hunc laeua subeuntis sidera Librae . 
Semper enim in dextris censentur signa priora . 
Sic licet in totidem partes diducere cuncta Ternaque bis senis quadrata effingere signis , Quorum proposito reddentur in ordine uires . 
Sed siquis contentus erit numerasse quadrata , Diuisum ut signis mundum putet esse quaternis , Aut tria sub quinis signis ornare trigonum , Vt socias uires et amicos exigat ortus Foederaque inueniat mundi cognata per astra , Falsus erit . 
nam , quina licet sint undique signa , Qui tamen ex signis , quae quinto quoque feruntur Astra loco , fuerint nati , sentire trigoni Non poterunt uires : licet illud nomine seruent , Amisere loco dotes numerisque repugnant . 
Nam , cum sint partes orbis per signa trecentae Et ter uicenae , quas Phoebi circuit ardor , Tertia pars eius numeri latus efficit unum In tris perducti partes per signa trigoni . 
Hanc autem numeri non reddit linea summam , Si signum a signo , non pars a parte notetur , Quod , quamuis duo sunt ternis dirimentibus astra , Si tamen extremam laeui primamque prioris Inter se conferre uoles numerumque notare , Ter quinquagenas implebunt ordine partes ; Transibit numerus formam finesque sequentis Consumet ductus . 
licet ergo signa trigona Dicantur , partes non seruant illa trigonas . 
Haec eadem species fallet per signa quadrata ( Quod , cum totius numeri , qui construit orbem , Ter denae quadrum partes per sidera reddant , Euenit ut , prima signi de parte prioris Si partem ad summam ducatur uirga sequentis , Bis sexagenas faciat ; sin summa prioris Et pars confertur subeuntis prima , duorum Signorum in medio numerum transisque refersque , Triginta duplicat partes , pars tertia derit ) ; Et , quamuis quartum a quarto quis computet astrum , Naufragium facient partes unius in ipsis . 
Non igitur satis est signis numerasse trigona Quadratiue fidem quaeri per signa quaterna . 
Quadrati si forte uoles effingere formam , Aut trinis paribus facies cum membra trigoni , Hic poscit quintam partem centesima summa , Illic amittit decimam . 
sic conuenit ordo . 
Et , quiscumque quater iunctis fauet angulus usque , Quaeque loca in triplici signarit linea ductu Cum sinuata uiae linquet dispendia recta , His natura dedit communi foedera lege Inque uicem affectus et mutua iura fauoris . 
Quocirca non omnis habet genitura trigonis Consensum signis , nec , cum sunt forte quadrata , Continuo inter se seruant commercia rerum . 
Distat enim , partes consumat linea iustas Detractetne modum numeri , quem circulus ambit , Nunc tris efficiens , nunc quattuor undique ductus , Quos in plura iubet ratio procedere signa Interdum , quam sunt numeris memorata per orbem . 
Sed longe maior uis est per signa trigoni Quam quibus est titulus sub quarto quoque quadratis . 
Altior est horum summoto linea templo , Illa magis uicina meat caeloque recedit Et propius terras accedit uisus eorum Aeraque infectum nostras demittit ad auras . 
Tenuia quae alternis data sunt commercia signis Mutua nec magno consensu foedera seruant , Inuita angusto quod linea flectitur orbe . 
Nam , cum praelabens formatur singula limes Sidera et alterno deuertitur angulus astro Sexque per anfractus curuatur uirgula in orbem , A Tauro uenit in Cancrum , tum Virgine tacta Scorpion ingreditur , tum te , Capricorne , rigentem Et geminos a te Pisces auersaque Tauri Sidera contingens finit , qua coeperat , orbem . 
Alterius ductus locus est per transita signa , Vtque ea praetereas quae sunt mihi singula dicta , Flexibus et totidem similis sit circulus illi . 
Tertia conuexo conduntur signa recessu ; Transuersos igitur fugiunt subeuntia uisus , Quod nimis inclinata iacent limisque uidentur Vicinoque latent : ex recto certior ictus . 
Et , quia succedit conuexo linea caelo , Singula circuitu quae tantum transeat astra , verbis eius procul est altoque uagatur Olympo Et tenuis uires ex longo mittit in orbem . 
Sed tamen est illis foedus sub lege propinqua , Quod non diuersum genus est coeuntibus astris , Mascula sed maribus respondent , cetera sexus Feminei se cum iungunt commercia mundi . 
Sic , quamquam alternis , par est natura figuris , Et cognata iacent generis sub legibus astra . 
Iam uero nulla est haerentibus addita signis Gratia ; nam consensus , hebet quia uisus , ademptus . 
In seducta ferunt animos , quae cernere possunt . 
Sunt etiam aduersi generis conexa per orbem Mascula femineis semperque obsessa uicissim . 
Disparibus non ulla datur concordia signis . 
Sexta quoque in nullas numerantur commoda uires , Virgula per totum quod par non ducitur orbem Sed duo signa ferit mediis summota quaternis , Tertius absumpto ductus non sufficit orbe . 
At , quae diuersis e partibus astra refulgent Per medium aduerso mundum pendentia uultu Et toto diuisa manent contraria caelo Septima quaeque , loco quamuis summota feruntur , Ex longo tamen illa ualent uiresque ministrant Vel bello uel pace suas , ut tempora poscunt , Nunc foedus stellis , nunc et dictantibus iras . 
Quod si forte libet , quae sunt contraria , signa Per titulos celebrare suos sedesque , memento Solstitium brumae , Capricornum opponere Cancro , Lanigerum Librae ( par nox in utroque diesque est ) , Piscibus Erigonen , Iuuenique urnaeque Leonem ; Scorpios e summo cum fulget , Taurus in imo est , Et cadit Arcitenens Geminis orientibus orbi . 
Hos seruant inter sese contraria cursus . 
Sed , quamquam aduersis fulgent contraria signis , Natura tamen interdum sociata feruntur , Et genere ex simili concordia mutua surgit : Mascula sic paribus ut , si diuersa , suorum Respondent generi . 
Pisces et Virginis astro Aduersi uolitant , sed amant communia iura , Et uincit natura locum ; sed uincitur ipsa Temporibus , Cancerque tibi , Capricorne , repugnat Femina femineo , quia brumae dissidet aestas . 
Hinc rigor et glacies niuibusque albentia rura , Hinc sitis et sudor nudusque in collibus orbis , Aestiuosque dies aequat nox frigida brumae . 
Sic bellum natura gerit , discordat et annus , Ne mirere in ea pugnantia sidera parte . 
At non Lanigeri signum Libraeque repugnant In totum , quia uer autumno tempore differt ( Fructibus hoc implet maturis , floribus illud ) Sed ratione pari est , aequatis nocte diebus , Temporaque efficiunt simili concordia textu Permixtosque dies mediis hiemem inter et aestum Articulis uno seruantia tempore utrumque , Quo minus infesto decertent sidera bello . 
Talis erit ratio diuersis addita signis . 
His animaduersis rebus quae proxima cura ? 
Noscere tutelas adiectaque numina signis Et quae cuique deo rerum natura dicauit , Cum diuina dedit magnis uirtutibus ora , Condidit et uarias sacro sub nomine uires , Pondus uti rebus persona imponere posset . 
Lanigerum Pallas , Taurum Cytherea tuetur , Formosos Phoebus Geminos ; Cyllenie , Cancrum , Iuppiter , et cum matre deum regis ipse Leonem ; Spicifera est Virgo Cereris fabricataque Libra Vulcani ; pugnax Mauorti Scorpios haeret ; Venantem Diana uirum , sed partis equinae , Atque Augusta fouet Capricorni sidera Vesta ; E Iouis aduerso Iunonis Aquarius astrum est Agnoscitque suos Neptunus in aequore Pisces . 
Hinc quoque magna tibi uenient momenta futuri , Cum ratio tua per stellas et sidera curret Argumenta petens omni de parte uiasque Artis , ut ingenio diuina potentia surgat Exaequentque fidem caelo mortalia corda . 
Accipe diuisas hominis per sidera partes Singulaque his propriis parentia membra figuris , In quis praecipuas toto de corpore uires Exercent . 
Aries caput est ante omnia princeps Sortitus censusque sui pulcherrima colla Taurus , et in Geminis aequali bracchia sorte Scribuntur conexa umeris , pectusque locatum Sub Cancro est , laterum regnum scapulaeque Leonis , Virginis in propriam descendunt ilia sortem , Libra regit clunes , et Scorpios inguine gaudet , Centauro femina accedunt , Capricornus utrisque Imperitat genibus , crurum fundentis Aquari Arbitrium est , Piscesque pedum sibi iura reposcunt . 
Quin etiam propriis inter se Iegibus astra Conueniunt , ut certa gerant commercia rerum , Inque uicem praestant uisus atque auribus haerent Aut odium foedusue gerunt , conuersaque quaedam In semet proprio ducuntur plena fauore . 
Idcirco aduersis non numquam est gratia signis , Et bellum sociata gerunt ; alienaque sede Inter se generant coniunctos omne per aeuum , At triquetris orti pugnant fugiuntque uicissim ; Quod deus , in leges mundum cum conderet omnem , Affectus quoque diuisit uariantibus astris , Atque aliorum oculos , aliorum contulit aures , Iunxit amicitias interdum foedere certo , Cernere ut inter se possent audireque quaedam , Diligerent alia et noxas bellumque mouerent , His etiam propriae foret indulgentia sortis , Vt se diligerent semper sibique ipsa placerent ; Sicut naturas hominum plerasque uidemus Qui genus ex signis ducunt formantibus ortus . 
Consilium ipse suum est Aries , ut principe dignum est , Audit se Libramque uidet , frustratur amando Taurum ; Lanigero qui fraudem nectit et ultra , Fulgentis uidet , atque audit per sidera , Pisces , Virgine uisus sic capitur , quod uexerat ante Europam dorso retinentem cornua laeua Indutusque Ioui . 
Geminorum ducitur auris Ad iuuenem aeternas fundentem Piscibus undas Inque ipsos animus Pisces oculique Leonem . 
Cancer et aduerso Capricornus conditus astro In semet uertunt oculos , in mutua tendunt Auribus , et Cancri captatur Aquarius astro . 
At Leo cum Geminis aciem coniungit et aurem Centauro gemino et Capricorni diligit astrum . 
Erigone Taurum spectat sed Scorpion audit Atque Sagittifero conatur nectere fraudem . 
Libra suos sequitur sensus solumque uidendo Lanigerum atque animo complexa est Scorpion infra . 
Ille uidet Pisces , audit quae proxima Librae . 
Nec non Arcitenens magno parere Leoni Auribus atque oculis sinum fundentis Aquari Conspicere assueuit solamque ex omnibus astris Diligit Erigonen . 
contra Capricornus in ipsum Conuertit uisus ( quid enim mirabitur ille Maius , in Augusti felix cum fulserit ortum ? 
) Auribus et summi captat fastigia Cancri . 
At nudus Geminis intendit Aquarius aurem Sublimemque colit Cancrum spectatque reducta Tela Sagittiferi . 
Pisces ad Scorpion acrem derexere aciem cupiuntque attendere Taurum . 
Has natura uices tribuit , cum sidera fixit . 
His orti similis referunt per mutua sensus , Audire ut cupiant alios aliosque uidere , Horum odio nunc horum idem ducantur amore , Illis insidias tendant , captentur ab illis . 
Quin aduersa meant alterna trigona trigonis , Alteraque in bellum diuerso limite ducit linea . 
sic ueri per totum consonat ordo . 
Namque Aries , Leo et Arcitenens , sociata trigona Signa , negant Chelis foedus totique trigono Quod Gemini excipiunt tundens et Aquarius undas . 
Idque duplex ratio cogit uerum esse fateri , Quod tria signa tribus signis contraria fulgent , Quodque aeterna manent hominum bella atque ferarum . 
Humana est facies Librae , diuersa Leonis . 
Idcirco et cedunt pecudes , quod uiribus amplis Consilium est maius . 
uictus Leo fulget in astris , Aurea Lanigero concessit sidera pellis , Ipse suae parti Centaurus tergore cedit , Vsque adeo est hominis uirtus . 
quid mirer ab illis Nascentis Librae superari posse trigono ? 
Quin etiam breuior ratio est per signa sequenda ; Nam , quaecumque nitent humana condita forma Astra , manent illis inimica et uicta ferarum . 
Sed tamen in proprias secedunt singula mentes Et priuata gerunt secretis hostibus arma . 
Lanigero genitis bellum est cum Virgine natis Et Libra Geminisque et eis quos protulit Vnda . 
In partus Tauri sub Cancro nata feruntur Pectora et in Chelis et quae dant Scorpios acer Et Pisces . 
at , quos Geminorum sidera formant , His cum Lanigero bellum est eiusque trigono . 
In Cancro genitos Capricorni semina laedunt Et Librae partus et quos dat Virginis astrum Quique sub auersi numerantur sidere Tauri . 
Lanigeri communis erit rabidique Leonis Hostis , et a totidem bellum subscribitur astris . 
Erigone Taurumque timet geminumque sub arcu Centaurum et Pisces et te , Capricorne , rigentem . 
Maxima turba petit Libram , Capricornus et illi Aduersus Cancer , Chelis quod utrumque quadratum est , Quaeque in Lanigeri numerantur signa trigonum . 
Scorpios in totidem fecundus creditur hostes ; Aequoreum Iuuenem , Geminos , Taurum atque Leonem , Erigonen Libramque fugit metuendus et ipse . 
Quique Sagittari ueniunt de sidere partus , Hos Geminis nati Libraque et Virgine et Vrna Depressisse uolent . 
naturae Iege iubente Haec eadem , Capricorne , tuis inimica feruntur . 
At quos aeternis perfundit Aquarius undis , In pugnam Nemeaeus agit totumque trigonum ; Turba sub unius iuuenis uirtute fugatur . 
Piscibus exortos uicinus Aquarius urget Et gemini fratres et quos dat Virginis astrum Quique Sagittari descendunt sidere nati . 
Nec sola est ratio quae dat nascentibus arma Inque odium generat partus et mutua bella ; Sed plerumque manent inimica tertia quaeque Lege , in transuersum uultu defixa maligno , Quodque , manent quaecumque Ioco contraria signa Aduersosque gerunt inter se septima uisus , Tertia quaeque illis utriusque trigona feruntur ; Ne sit mirandum si foedus non datur astris Quae sunt aduersis signis cognata trigona . 
Per tot signorum species contraria surgunt Corpora totque modis totiens inimica creantur . 
Idcirco nihil ex semet natura creauit Pectore amicitiae maius nec rarius umquam . 
Vnus erat PyIades , unus qui mallet Orestes Ipse mori ; lis una fuit per saecula mortis , Alter quod raperet fatum , non cederet alter . 
Et duo , qui potuere sequi : uix noxia poenis , Optauitque reum sponsor non posse reuerti , Sponsoremque reus timuit , ne solueret ipsum . 
Perque tot aetates hominum , tot tempora et annos , Tot bella et uarios etiam sub pace Iabores , Cum Fortuna fidem quaerat , uix inuenit usquam . 
At quanta est scelerum moles per saecula cuncta , Quamque onus inuidiae non excusabile terris ! 
Venales ad fata patres matrumque sepulcra , Imposuit Phoebus noctem terrasque reliquit . 
Quid Ioquar euersas urbes et prodita templa Et uarias pacis clades et mixta uenena Insidiasque fori , caedes in moenibus ipsis Et sub amicitiae grassantem nomine turbam ? 
In populo scelus est et abundant cuncta furoris . 
Et fas atque nefas mixtum , Iegesque per ipsas Saeuit nequities ; poenas iam noxia uincit . 
Scilicet , in multis quoniam discordia signis Corpora nascuntur , pax est sublata per orbem , Et fidei rarum foedus paucisque tributum , Vtque sibi caelum sic tellus dissidet ipsa Atque hominum gentes inimica sorte feruntur . 
Si tamen et cognata cupis dinoscere signa , Quae iungant animos et amica sorte ferantur , Lanigeri partus cum toto iunge trigono . 
Simplicior tamen est Aries , meliusque Leone Prosequitur genitos et te , Centaure , creatos Quam colitur . 
namque est natura mitius astrum Expositumque suae noxae , nec fraudibus ullis , Nec minus ingenio molli quam corpore constans : Illis est feritas signis praedaeque cupido , Venalisque animus non numquam excedere cogit Commoditate fidem , nec longa est gratia facti ; Quin et Lanigeri partus sub utroque trigono Non parcit ; sed rara gerit pro tempore bella , Quod feritas utriusque magis prorumpere cogit . 
Plus tamen in duplici numerandum est roboris esse , Cui commixtus homo est , quam te , Nemeaee , sub uno . 
Idcirco et pax est signis et mixta querella . 
Quin etiam Tauri Capricorno iungitur astrum . 
Nec magis illorum coeunt ad foedera mentes ; Virgineos etiam partus , quicumque creantur Tauro , complecti cupiunt , sed saepe queruntur . 
Quos fratresque dabunt Chelaeque et Aquarius ortus Vnum pectus habent fideique immobile uinclum , Magnus et in multos ueniet successus amicos . 
Scorpios et Cancer fraterna in nomina ducunt Ex semet genitos , nec non et Piscibus orti Concordant illis . 
saepe est et subdolus actus : Scorpios aspergit noxas sub nomine amici ; At , quibus in lucem Pisces uenientibus adsunt , His non una manet semper sententia cordi , Commutant animos interdum et foedera rumpunt Ac repetunt , tectaeque lues sub fronte uagantur . 
Sic erit ex signis odium tibi paxque notanda . 
In terris geniti tali sub lege creantur . 
Nec satis hoc , tantum solis insistere signis : Contemplare locum caeli sedemque uagarum . 
Parte genus uariant et uires linea mutat . 
Nam sua quadratis ueniunt , sua iura trigonis Et quae per senos decurrit uirgula tractus Quaeque secat medium transuerso limite caelum ; Distat enim surgatne eadem subeatne cadatne . 
Hinc modo dat mundus uires , modo deterit idem , Quaeque illic sumunt iras , huc acta reponunt . 
Crebrius aduersis odium est , cognata quadratis Corpora censentur signis et amica trigonis . 
Nec ratio obscura est ; nam quartum quodque locauit Eiusdem generis signum natura per orbem . 
Quattuor aequali caelum discrimine signant In quibus articulos anni deus ipse creauit , Ver Aries , Cererem Cancer Bacchumque ministrans Libra , caper brumam genitusque ad frigora piscis . 
Nec non et duplici quae sunt conexa figura Quartum quemque locum retinent ; duo cernere Pisces Et geminos iuuenes duplicemque in Virgine formam Et duo Centauri licet uno corpora textu . 
Sic et simplicibus signis stat forma quadrata ; Nam neque Taurus habet comitem , nec iungitur ulli Horrendus Leo , nec metuit sine compare quemquam Scorpios , atque uno censetur Aquarius astro . 
Sic quaecumque manent quadrato condita templo Signa parem referunt numeris aut tempore sortem Ac ueluti cognata manent sub foedere tali . 
Idcirco affines signant gradibusque propinquis Accedunt unaque tenent sub imagine natos , Longior in spatium porrecta est linea maius Quae tribus emensis signis facit astra trigona . 
Haec ad amicitias imitantis iura gradumque Sanguinis atque animis haerentia foedera ducunt , Vtque ipsa ex longo coeunt summota recessu , Sic nos coniungunt maioribus interuallis . 
Haec meliora putant , mentes quae iungere possunt , Quam quae non numquam foedus sub sanguine fallunt . 
Proxima uicinis subscribunt , tertia quaeque Hospitibus . 
sic astrorum seruabitur ordo , Quotquot cardinibus propius , uarianda , mouentur ; Quae , quamquam in partes diuisi quattuor orbis Sidera quadrata efficiunt , non lege quadrati Censentur : minor est numeri quam cardinis usus . 
Adde suas partes signis , sua partibus astra ; Nam nihil in totum seruit sibi : mixta feruntur , Ipsis dant fines astris capiuntque uicissim . 
Quae mihi mox certo digesta sub ordine surgent . 
Omnibus ex istis ratio est repetenda per artem , Pacata infestis signa ut discernere possis . 
Perspice nunc tenuem uisu rem , pondere magnam Et tantum Graio signari nomine passam , Dodecatemoria , in titulo signantia causas . 
Nam , cum tricenas per partes sidera constent , Rursus bis senis numerus diducitur omnis ; Ipsa igitur ratio binas in partibus esse Dimidiasque docet partes . 
his finibus esse Dodecatemorium constat , bis senaque cuncta Omnibus in signis ; quae mundi conditar ille Attribuit totidem numero fulgentibus astris , Vt sociata forent alterna sidera sorte , Et similis sibi mundus , et omnia in omnibus astra , Quorum mixturis regeret concordia corpus Et tutela foret communi mutua causa . 
Idcirco , quamquam signis nascantur eisdem , Diuersos referunt mores inimicaque uota : Et saepe in pecudes errat natura , maremque Femina subsequitur : miscentur sidere partus , Singula diuisis uariant quod partibus astra , Dodecatemoriis proprias mutantia uires . 
Nunc , quod sit cuiusque , canam , quoue ordine constent , Ne uagus ignotis signorum partibus erres . 
Ipsa suo retinent primas in corpore partes Sidera , uicinae subeuntibus attribuuntur , Cetera pro numero ducunt ex ordine partes . 
Vltima et extremis ratio conceditur astris . 
Singula sic retinent binas in sidere quoque Dimidiasque sui parres , et summa repletur Sortibus exactis triginta sidere in omni . 
Nec genus est unum , ratio nec prodita simplex , Pluribus inque modis uerum natura loeauit Diduxitque uias uoluitque per omnia quaeri . 
Haec quoque comperta est ratio sub nomine eodem . 
Quaeumque in parti nascentum tempore Luna Constiterit , numeris hanc ter dispone quaternis , Sublimi totidem quia fulgent sidera mundo . 
Inde suas illi signo , quo Luna refulsit , Quaeque hinc defuerant partes numerare memento . 
Proxima tricenas pariterque sequentia ducunt . 
Hic ubi deficiet numerus , tu ne summa relicta In binas sortes adiecta parte locetur Dimidia , reliquis tribuantur ut ordine signis . 
In quo destituent , eius tum Luna tenebit Dodecatemorium signi ; post cetera ducet Ordine quodque suo , sicut stant astra locata . 
Haec quoque te ratio ne fallat , percipe paueis ( Maior in effectu minor est in partibus ipsis ) Dodecatemorii quid sit quod dicitur esse Dodecatemorium . 
namque id per quinque notatur Partes ; nam totidem praefulgent sidera caelo Quae uaga dicuntur , ducunt et singula sortes Dimidias , uiresque in eis et iura capessunt . 
In quo quaeque igitur stellae quandoque locatae Dodecatemorio fuerint spectare decebit ; Cuius enim stella in fines in sidere quoque Inciderit , dabit effectus in uiribus eius . 
Vndique miscenda est ratio per quam omnia constant . 
Verum haec posterius proprio cuncta ordine reddam ; Nunc satis est docuisse suos ignota per usus , Vt , cum perceptis steterit fiducia membris , Sic totum corpus facili ratione notetur Et bene de summa ueniat post singula carmen . 
Vt rudibus pueris monstratur littera primum Per faciem nomenque suum , tum ponitur usus , Tum coniuncta suis formatur syllaba nodis , Hinc uerbi structura uenit per membra legendi , Tunc terum uires atque artis traditur usus Perque pedes proprios nascenti a carmina surgunt , Singulaque in summam prodest didicisse priora ( Quae nisi constiterint primis fundata elementis , Ecfluat in uanum rerum praeposterus ordo Versaque quae propere dederint praecepta magistri ) , Sic mihi , per totum uolitanti carmine mundum , Erutaque abstrusa penitus caligine fata , Pieridum numeris etiam modulata , canenti Quoque deus regnat reuocanti numen in artem , Per partes ducenda fides et singula rerum Sunt gradibus tradenda suis , ut , cum omnia certa Notitia steterint , proprios reuocentur ad usus . 
Ac , uelut , in nudis cum surgunt montibus urbes , Conditor et uacuos muris circumdare colles Destinat , ante manu quam temptet scindere fossas Vertit opus ( ruit ecce nemus , saltusque uetusti Procumbunt solemque nouum , noua sidera cernunt , Pellitur omne loco uolucrum genus atque ferarum , Antiquasque domos et nota cubilia linquunt , Ast alii silicem in muros et marmora templis Rimantur , ferrique rigor per tempora nota Quaeritur , hinc artes , hinc omnis conuenit usus ) , Tum demum consurgit opus , cum cuncta supersunt , Ne medios rumpat cursus praepostera cura , Sic mihi cunctanti tantae succedere moli Materies primum rerum , ratione remota , Tradenda est , ratio sit ne post irrita neue Argumenta nouis stupeant nascentia rebus . 
Ergo age noscendis animum compone sagacem Cardinibus , qui per mundum sunt quattuor omnes Dispositi semper mutantque uolantia signa : Vnus ab exortu caeli nascentis in orbem , Qua primum terras aequali limite cernit , Alter ab aduersa respondens aetheris ora , Vnde tugit mundus praecepsque in Tartara tendit ; Tertius excelsi signat fastigia caeli , Quo defessus equis Phoebus subsistit anhelis Reclinatque diem mediasque examinat umbras ; Ima tenet quartus fundato nobilis orbe , In quo principium est reditus finisque cadendi Sideribus , pariterque occasus cernit et ortus . 
Haec loca praecipuas uires summosque per artem Fatorum effectus referunt , quod totus in illis Nititur aeternis ueluti compagibus orbis ; Quae nisi perperuis alterna sorte uolantem Cursibus excipiant nectantque in uincula , bina Per latera atque imum templi summumque cacumen , Dissociata fiuat resoluto machina mundo . 
Sed diuersa tamen uis est in cardine quoque , Et pro sorte loci uariant atque ordine distant . 
Primus erit , summi qui regnat culmine caeli Et medium tenui partitur limite mundum ; Quem capit excelsa sublimem Gloria sede ( Scilicet haec tutela decet fastigia summa ) , Quidquid ut emineat sibi uindicet et decus omne Adserat et uarios tribuendo regnet honores . 
Hinc fauor et species atque omnis gratia uulgi , Reddere iura foro , componere legibus orbem Foederibusque suis externas iungere gentes Et pro sorte sua cuiusque extollere nomen . 
Proximus , est ima quamquam statione locatus , Sustinet aeternis nixum radicibus orbem , Effectu minor in specie sed maior in usu . 
Fundamenta tenet rerum censusque gubernat , Quam rata sim fossis , scrutatur , uota metallis Atque ex occulto quantum contingere possit . 
Tertius , aequali pollens in parte , nitentem Qui tenet exortum , qua primum sidera surgunt , Vnde dies redit et tempus describit in horas , Hinc inter Graias horoscopos editur urbes , Nec capit externum , proprio quia nomine gaudet . 
Hic tenet arbitrium uirae atque hic regula morum est , Fortunamque dabit rebus , ducetque per artes , Qualiaque excipiant nascentis tempora prima , Quos capiant cultus , quali sint sede creati , Vtcumque admixtis subscribent uiribus astra . 
Vltimus , emenso qui condit sidera mundo Occasumque tenens summersum despicit orbem , Pertinet ad rerum summas finemque laborum , Coniugia atque epulas extremaque tempora uitae Otiaque et coetus hominum cultusque deorum . 
Nec contentus eris percepro cardine quoque : Interualla etiam memori sunt mente notanda Per maius dimensa suas reddentia uires . 
Quidquid ab exortu summum curuatur in orbem , Aetatis primae nascentisque adserit annos . 
Quod summo premitur deuexum culmine mundi Donec ad occasus ueniat , puerilibus annis Succedit teneramque regit sub sede iuuentam . 
Quae pars occasus infra est imumque sub orbem , Descendit , regit haec maturae tempora uirae Et propria serie uanoque exercita cursu . 
At , quae perficitur cursus redeuntis ab imo , Tarda supinatum lassatis uiribus arcum Ascendens , seros demum complectitur annos Labentemque diem uitae tremulamque senectam . 
Omne quidem signum sub qualicumque figura Partibus inficitur mundi ; locus imperat astris Et dotes noxamque facit ; uertuntur in orbem Singula et accipiunt uires caeloque remittunt : Ipsa loci natura genus legesque ministrat Finibus in propriis et praetereuntia cogit Esse sui moris , uario nunc ditia honore , Nunc sterilis poenam referentia sidera sedis . 
Quae super exortum est a summo tertia caelo , Infelix regio rebus que inimica futuris Et uitio fecunda nimis ; nec sola , sed illi Par erit , aduerso quae fulget sidere sedes Iuncta sub occasu . 
neu praestet , cardine mundi Vtraque praetenta fertur deiecta ruina . 
Porta laboris erit : scandendum est atque cadendum . 
Nec melior super occasus contraque sub ortu Sors agitur mundi : praeceps haec , illa supina Pendens aut metuit uicino cardine finem Aut fraudata cadet . 
merito Typhonis habentur Horrendae sedes , quem Tellus saeua profudit , Cum bellum caelo peperit nec matre minores Exstiterunt partus . 
sed fulmine rursus in aluum Compulsi , montesque super rediere cadentes , Cessit et in tumulum belli uitaeque Typhoeus . 
Ipsa tremit mater flagrantem monte sub Aetna . 
At , quae fulgentis sequitur fastigia caeli Proxima , neue ipsi cedat , cui iungitur , astro , Spe melior , palmamque petens uictrixque priorum Altius insurgit : summae comes addita finis , In peiusque manent cursus nec uota supersunt . 
Quocirca minime mirum , si proxima summo Atque eadem integrior Forti ueneranda dicatur Cui titulus Felix . 
censum sic proxima Graiae Nostra subit linguae uertitque a nomine nomen . 
Iuppiter hac habitat : Fortunam crede regenti . 
Huic in peruersum similis deiecta sub orbe Imaque summersi contingens culmina mundi , Aduersa quae parte nitet , defessa peracta Militia rursusque nouo deuota labori Cardinis et subitura iugum sortemque potentem Nondum sentit onus mundi , iam sperat honorem . 
Daemonien memorant Grai , Romana per ora Quaeritur inuersus titulus . 
sub corde sagaci Conde locum numenque loci nomenque potentis , Quae tibi posterius magnos reuocentur ad usus . 
Hic momenta manent nostrae plerumque salutis Bellaque morborum caecis pugnantia telis , Viribus ambiguam geminis casusque deique Nunc huc nunc illuc sortem mutantis utraque . 
Sed medium post castra diem curuataque primum Culmina nutantis summo de uertice mundi Aethere Phoebus adit ; sub quo quae corpora nostra Concipiunt uitia et fortunam , ex uiribus eius Decernunt . 
deus ille locus sub nomine Graio Dicitur . 
huic aduersa nitens , quae prima resurgit Sedibus ex imis iterumque reducit Olympum , Pars mundi fratrumque uices mortisque gubernat ; Et dominam agnoscit Phoeben , fraterna uidentem Regna per aduersas caeli fulgentia partes Fataque damnosis imitantem finibus oris . 
Huic parti Dea nomen erit Romana per ora , Graecia uoce sua titulum designat eundem . 
Arce sed in caeli , qua summa accliuia finem Inueniunt , qua principium decliuia sumunt , Culminaque insurgunt occasus inter et orrus Suspenduntque suo libratum examine mundum , Adserit hanc Cytherea sibi per sidera sedem Et uelut in facie mundi sua collocat ora , Per quae humana regit . 
propria est haec reddita parti verbis , ut conubia et thalamos taedasque gubernet : Haec tutela decet Venerem , sua tela mouere . 
Nomen erit Fortuna loco , quod percipe mente , Vt breuia in longo compendia carmine praestem . 
At , qua subsidit conuerso cardine mundus Fundamenta tenens , auersum et suspicit orbem Ac media sub nocte iacet , Saturnus in illa Parte suas agitat uires , deiectus et ipse Imperio quondam mundi solioque deorum , Et pater in patrios exercet numina casus Fortunamque senum . 
priua est tutela duorum , Illorum atque patrum , quae tali condita parte est . 
Asperum erit templum ; titulus , quem Graecia fecit , Daemonium est signatque suas pro nomine uires . 
Nunc age surgentem primo de cardine mundum Respice , qua solitos nascentia signa recursus Incipiunt , uiridis gelidis et Phoebus ab undis Enatat et fuluo paulatim accenditur igni . 
Haec tua templa ferunt , Maia Cyllenie nate , Pro facie signata nota , quod nomen et ipsi Auctores tibi dant artis qua ducis Olympum : In qua fortunam natorum condidit omnem natura , ex illa suspendit uota parentum . 
Vnus in occasu locus est super . 
ille ruentem Praecipitat mundum terris et sidera mergit , Tergaque prospectat Phoebi , qui uiderat ora ; Ne mirere , nigri si Ditis ianua fertur Et finem uitae retinet . 
Hic etiam ipse dies moritur , tellusque per orbem Subripit et noctis captum sub carcere claudit . 
Nec non et fidei tutelam uindicat ipsi Pectoris et pondus . 
tanta est in sede potestas Quae uocat et condit Phoebum tecipitque refertque , Consummatque diem . 
tali sub lege notandae Templorum tibi sunt uires : quae peruolat omnis Astrorum series ducitque et commodat illis Ipsa suas Ieges , stellaeque ex ordine certo , Vt natura sinit , Iustrant , uariasque Iocorum Efficiunt uires , utcumque aliena capessunt Regna et in externis subsidunt hospita castris . 
Haec mihi sub certa stellarum parte canentur ; Nunc satis est caeli partes titulosque notasse Effectusque Ioci per se cuiusque deosque . 
Cui parti nomen posuit , qui condidit artem , Octotropos ; per quam stellae diuersa uolantes Quos reddant motus , proprio uenit ordine rerum . 
In noua surgentem maioraque uiribus ausum Nec per inaccessos metuentem uadere saltus Ducite , Pierides . 
uestros extendere fines Conor et aetherios in carmina ducere census . 
Non ego in excidium caeli nascentia bella , Fulminis et flammis partus in matre sepultos , Non coniuratos reges Troiaque cadente Hectora uenalem cineri Priamumque ferentem , Colchida nec referam uendentem regna parentis Et lacerum fratrem stupro , segetesque uirorum Taurorumque trucis flammas uigilemque draconem Et reduces annos auroque incendia facta Et male conceptos partus peiusque necatos ; Non annosa canam Messenae bella nocentis , Septenosue duces ereptaque fulmine flammis Moenia Thebarum et uictam quia uicerat urbem , Germanosue patris referam matrisque nepotes , Natorumue epulas conuersaque sidera retro Ereptumque diem , nec Persica bella profundo Indicta et magna pontum sub classe latentem Immissumque fretum terris , iter aequoris undis ; Non regis magni spatio maiore canenda Quam sint acta loquar romanae gentis origo , Totque duces urbis , tot bella atque otia , et omnis In populi unius leges ut cesserit orbis , Differtur facile est uentis dare uela secundis Fecundumque solum uarias agitare per artes Auroque atque ebori decus addere , cum rudis ipsa Materies niteat . 
speciosis condere rebus Carmina uulgatum est , opus et componere simplex . 
At mihi per numeros ignotaque nomina rerum Temporaque et uarios casus momentaque mundi Signorumque uices partesque in partibus ipsis Luctandum est . 
quae posse nimis , quid , dicere quantum est ? 
Carmine quid proprio ? 
Pedibus quid iungere certis ? 
Huc ades , o quicumque meis aduertere coeptis Aurem oculosque potes , ueras et percipe uoces . 
Impendas animum ; nec dulcia carmina quaeras : Ornari res ipsa negat contenta doceri . 
Et , si qua externa referentur nomina lingua , Hoc operis , non uatis erit : non omnia flecti Possunt , et propria melius sub uoce notantur . 
Nunc age subtili rem summam perspice cura , Quae tibi praecipuos usus monstrata ministret Et certas det in arte uias ad fata uidenda , Si bene constiterit uigilanti condita sensu . 
Principium rerum et custos natura latentum ( Cum tantas strueret moles per moenia mundi Et circum fusis orbem concluderet astris Vndique pendentem in medium , diuersaque membra Ordinibus certis sociaret corpus in unum , Aeraque et terras flammamque undamque natantem Mutua in alternum praebere alimenta iuberet , Vt tot pugnantis regeret concordia causar Staretque alterno religatus foedere mundus ) , Exceptum a summa ne quid ratione maneret Et quod erat mundi mundo regeretur ab ipso , Fata quoque et uitas hominum suspendit ab astris , Quae summas operum partes , quae lucis honorem , Quae famam adsererent , quae numquam fessa uolarent . 
Quae , quasi , per mediam , mundi praecordia , partem Disposita , obtineant , Phoebum lunamque uagasque Euincunt stellas nec non uincuntur et ipsa , His regimen natura dedit , propriasque sacrauit Vnicuique uices sanxitque per omnia summam , Vndique uti fati ratio traheretur in unum . 
Nam , quodcumque genus rerum quotcumque labores Quaeque opera atque artes , quicumque per omnia casus Humana in uita poterant contingere , sorte Complexa est , tot et in partes , quot et astra locarat Disposuit , certasque uices , sua nomina cuique Attribuit , totumque hominis per sidera censum Ordine sub certo duxit , pars semper ut eidem Confinis parti uicinis staret in astris , Horum operum sortes ad singula signa locauit , Non ut in aeterna caeli statione manerent Et cunctos hominum pariter traherentur in ortus Ex isdem repetita locis , sed tempore sedes Nascentum acciperent proprias signisque migrarent Atque alii sors quaeque alias accederet astro , Vt caperet genitura nouam per sidera formam Nec tamen incerto confunderet omnia motu . 
Sed , cum pars operum prima condita sorte est Accepit propriam nascentis tempore sedem Cetera succedunt signisque sequentibus haerent . 
Ordo ducem sequitur donec uenit orbis in orbem . 
Has autem facies rerum per signa locatas , In quibus omnis erit fortunae condita summa , Vt cursu stellae septem laeduntue iuuantue Cardinibusue mouet diuina potentia mundum , Sic felix aut triste uenit per singula fatum , Talis et unius sors est speranda negoti . 
Haec mihi sollemni sunt ordine cuncta canenda Et titulis signanda suis rerumque figuris , Vt pateat positura operum nomemque genusque . 
Fortunae sors prima data est . 
hoc illa per artem Censetur titulo , quia proxima continet in se Fundamenta domus domuique haerentia cuncta : Qui modus in seruis , qui sit concessus in aruis Quamque datum magnas operum componere moles , Vt uaga fulgentis concordant sidera caeli . 
Post hinc militiae locus est , qua quidquid in armis Quodque peregrinas inter uersantibus urbes Accidere assueuit titulo comprenditur uno . 
Tertia ad urbanos statio est numeranda labores ( Hoc quoque militiae genus est , ciuilibus actis Compositum ) fideique tenet parentia uincla ; Format amicitias et saepe cadentia frustra Officia , et cultus contingant praemia quanta Edocet , adpositis cum mundus consonat astris , Ludiciorum opus in quarto natura locauit Fortunamque fori : fundentem uerba patronum Pendentemque reum lingua rostrisque loquentis , Consultum et populo nudantem condita iura Atque expensa sua soluentem iurgia fronte , Cum iudex ueri nihil amplius aduocat ipso . 
Quidquid propositas inter facundia leges Efficit , hoc totum partem concessit in unam Atque , utcumque regunt dominantia sidera , paret . 
Quintus coniugio gradus est per signa dicatus Et socios tenet , et comitantes hospitis una Iungitur et similis coniungens foedus amicos . 
In sexta diues numeratur copia sede Atque adiuncta salus rerum , quarum altera quanti Contingant usus monet , altera quam diuturni , Sidera ut inclinant uires et tempia gubernant . 
Septima censetur saeuis horrenda periclis , Si male subscribunt stellae per signa locatae . 
Nobilitas tenet octauam , qua constat honoris Condicio et famae modus et genus et specioso Gratia praetexto . 
nonus locus occupat omnem Gnatorum sortem dubiam patriosque timores Omniaque infantum mixta nutricia turba . 
Huic uicinus erit , uitae qui continet actum , In quo sortimur mores , et qualibus omnis Formetur domus exemplis , quamque ordine certo Ad sua compositi discedant munera serui . 
Praecipua undecima pars est in sorte locata , Quae summam nostri semper uiresque gubernat . 
Quaque ualetudo constat , nunc libera morbis , Nunc oppressa , mouent ut mundum sidera cumque . 
Non alia ( est ) sedes , tempusue genusue medendi Quae sibi deposcat uel cuius tempore praestet Auxilium et uitae sucos miscere salubris . 
Vltimus et totam concludens ordine summam Rebus apiscendis labor est , qui continet omnis Votorum effectus , et , quae sibi quisque suisque Proponit studia atque artes , haec inrita ne sint . 
Seu ferat officium nutus blanditus in omnis , Aspera sine foro per litem iurgia temptet , Fortunamue petat pelago uentisque sequatur , Seu Cererem plena uincentem credita messe Aut repetat Bacchum per pinguia musta fluentem , Hac in parte dies atque hac momenta dabuntur , Si bene conuenient stellae per signa sequentes ; Quarum ego posterius uires in utrumque ualentis Ordine sub certo reddam , cum pandere earum Incipiam effectus . 
nunc , ne permixta legentem Confundant , nudis satis est insistere membris . 
Et , quoniam certo digestos orbe labores Nominaque in numerum uiresque exegimus omnis ( Athla uocant Grai , quae cuncta negotia rerum In genera et partes bis sex diuisa coercent ) , Nunc , quibus accedant signis quandoque , canendum est . 
Perpetuas neque enim cedes eademue per omnis Sidera nascentis retinent , sed tempore mutant , Nunc huc nunc illuc signorum mota per orbem , Incolumis tamen ut maneat qui conditus ordo est . 
Ergo age , ne falsa uariet genitura figura . 
Si sua quemque uoles reuocare ad signa laborem , Fortunae conquire locum per sidera cuncta , Quae primum pars est onerosis dicta sub athlis . 
Qui tibi cum fuerit certa ratione repertus , Cetera praedicto subeuntibus ordine signis Coniunges , teneant proprias ut singula cedes . 
Et , ne forte uagus Fortunae quaerere sedem Incipias , duplici certam ratione capesse . 
Cum tibi , nascentis percepto tempore , forma Constiterit caeli , stellis ad signa locatis , Transuerso Phoebus si cardine celsior ibit Qui tenet exortum uel qui demergit in undas , Per tempus licet adfirmes natum esse diei . 
At , si subiectis senis fulgebit in astris Inferior dextra iaeuaciue tenentibus orbem Cardinibus , noctis fuerit per tempora natus . 
Haec tibi cum fuerint certo discrinine nota , Tunc , si forte dies nascentem exceperit alma , A sole ad lunam numerabis in ordine partes Signorum , ortiuo totidem de cardine duces , Quem bene partitis memorant horoscopon astris . 
In quodcumque igitur numerus peruenerit astrum Hoc da Fortunae . 
iunges tum cetera signis Athla suis , certo subeuntibus ordine cunctis . 
At , cum obducta nigris nox orbem texerit alis , Siquis erit qui tum materna excesserit aluo , Verte uias , sicut naturae uertitur ordo . 
Console tum Phoehen imitantem lumina fratris Semper et in proprio regnantem tempore noctis ; Quotque ab ea Phoebus partes et signa recedit , Tot numerare iubet fulgens horoscopos a se . 
Hunc Fortuna locum teneat subeuntibus athlis , Ordine naturae sicut sunt cuncta locata . 
Forsitan et quaeras , agili rem corde notandam , Qua ratione queas , natalis tempore , nati Exprimere immerso surgentem horoscopon orbe . 
Quod nisi subtili uisum ratione tenetur , Fundamenta ruunt artis nec consonat ordo ; Cardinibus quoniam falsis , qui cuncta gubernant , Mentitur faciem mundus nec constat origo Flexaque momento uariantur sidera templi . 
Sed , quanta effectu , res est tam plena laboris Cursibus aeternis mundum per signa uolantem , Vt totum lustret curuatis arcubus orbem , Exprimere et uultus eius componere certos Ac tantae molis minimum deprendere punctum : Quae pars exortum uel quae fastigia mundi Adserat occasusue aut imo sederit orbe . 
Nec me uulgatae rationis praeterit ordo , Quae binas tribuit signis orientibus horas Et paribus spatiis aequalia digerit astra , Vt parte ex ilia , qua Phoebi coeperit orbis , Discedat numerus summamque accommodet astris , Donec perueniat nascentis tempus ad ipsum , Atque , ubi substiterit , signum dicatur oriri . 
Sed facet obliquo signorum circulus orbe , Atque alia inflexis oriuntur sidera membris , Astillis magis est rectus surgentibus ordo , Vt propius nobis aliquod uel longius astrum est . 
Vix finit luces Cancer , uix bruma reducit , Quam breuis ille iacet , tam longus circulus hic est ; Libra Ariesque parem reddunt noctemque diemque . 
Sic media extremis pugnant atque ultima summis . 
Nec nocturna minus uariant quale tempora lucis , Sed tantum aduersis idem stat mensibus orlo . 
In tam dissimili spatio uariisque dierum Vmbrarumque modis quis possit credere in auras Omnia signa pari mundi sub lege meare ? 
Adde quod incerta est horae mensura neque ullam Altera par sequitur , sed , sicut summa dierum Vertitur , et partes surgunt rursusque recedunt ; Cum tamen , in quocumque dies deducitur astro , Sex habeat supra terras , sex signa sub illis . 
Quo fit ut in binas non possint omnia nasci , Cum spatium non sit tantum pugnantibus horis , Si modo bis senae seruantur luce sub omni , Quem numerum debet ratio sed non capit usus . 
Nec tibi constabunt aliter uestigia ueri , Ni , lucem noctemque paris dimensus in horas , In quantum uario pateant sub tempore noris , Regulaque exacta primum formetur in hora Quae signetque diem semper perpendat et umbras . 
Haec erit , in Libra cum lucem uincere noctes Incipiunt uel cum medio concedere uere . 
Tunc etenim solum bis senas tempora in horas Aequa patent , medio quod currit Phoebus Olympo . 
Is cum per gelidas hiemes summotus in austros Fulget in octaua Capricorni parte biformis , Tunc angusta dies uernalis fertur in horas Dimidiam atque nouem , sed nox oblita diei Bis septem apposita , numerus ne claudicet , hora Dimidia . 
sic in duodenas exit utrimque Et redit in solidum natura condita summa . 
Inde cadunt noctes surguntque in tempora luces , Nunc huc nunc illuc gradibus per sidera certis Impulsae , quorum ratio manifesta per artem Collecta est uenietque suo per carmina textu , Donec ad ardentis pugnarunt sidera Cancri ; Atque ibi conuersis uicibus mutantur in horas Brumalis , noctemque dies lucemque tenebrae Hibernam referunt , alternaque tempora uincunt . 
Atque haec est illas demum mensura per oras Quas rigat aestiuis grauidus torrentibus minis Nilus et erumpens imitatur sidera mundi Per septem fauces atque ora fugantia pontum . 
Nunc age , quot stadiis et quanto tempore surgant Sidera , quotque cadant , animo cognosce sagaci , Ne magna in breuibus lateant compendia dictis . 
Nobile Lanigeri sidus , quod cuncta sequuntur , Dena quater stadia exoriens duplicataque ducit Cum cadit , atque horam surgens eiusque trientem Occupat , occiduus geminat . 
tum cetera signa Octonis crescunt stadiis orientia in orbem Et totidem amittunt gelidas uergentia in umbras . 
Hora nouo crescit per singula signa quadrante Tertiaque e quinta sic parte inducitur eius . 
Haec sunt ad Librae sidus surgentibus astris Incrementa : pad momento damna trahuntur Cum subeunt orbem . 
rursusque a sidere Librae Ordine mutato paribus per tempora uersa Momentis redeunt . 
nam , per quot creuerat astrum Lanigeri stadia aut horas , tot Libra recedit ; Occiduusque Aries spatium tempusque cadendi Quod tenet , in tantum Chelae consurgere perstant . 
Eius in exemplum se signa sequentia uersant . 
Haec ubi constiterint uigilanti condita mente Iam facile est sic , quod quandoque horoscopet astrum , Noscere , cum liceat certis surgentia signa Ducere temporibus propriasque ascribere in horas , Partibus ut ratio signis ducatur ab illis , In quis Phoebus erit , quarum mihi reddita summa est . 
Sed neque per terras omnis mensura dierum Vmbrarumque eadem est , simili nec tempora summa Mutantur : modus est uarius ratione sub una . 
Nam , qua Phrixei ducuntur uellera signi Chelarumque fides iustaeque examina Librae , Omnia consurgunt binas ibi signa per horas , Quod medius recto praecingitur ordine mundus Aequalisque super transuersum uertitur axem , Illi perpetua iunguntur pace diebus Obscurae noctes ; aequo stat foedere tempus ; Nec manifesta patet falsi fallacia mundi , Sed similis simili toto nox redditur aeuo ; Omnibus autumnus signis , uer omnibus unum , Vna quod aequali lustratur linea Phoebo . 
Quod , quamquam per tris signorum circulus arcus Obliquus iaceat , recto tamen ordine zonae Consurgunt supraque caput subterque feruntur Et paribus spatiis per singula lustra resurgunt , Ac bene diuiso mundus latet orbe patetque . 
At , simul ex ilia terrarum parte recedas , Quidquid ad extremos temet prouexerit axes Per conuexa gradus gressum fastigia terrae , Quam tereti natura solo decircinat orbem In tumidum et mediam mundo suspendit ab omni , Ergo ubi conscendes orbem scandensque rotundum Degrediere simul , fugiet pars altera terrae , Altera reddetur . 
sed , quantum inflexeris orbem , Tantum inclinabit caeli positura uolantis , Et modo quae fuerant surgentia limite recto Sidera curuato ducentur in aethera tractu , Atque erit obliquo signorum balteus orbe Qui transuersus erat , statio quando illius una est , Nostrae mutantur sedes . 
ergo ipsa moueri Tempora iam ratio cogit uariosque referre Sub tali regione dies , cum sidera flexo Ordine conficiant cursus obliqua malignos , Longius atque aliis aliud propiusue recumbat . 
Pro spatio mora magna datur : quae proxima nobis Consurgunt , longos caeli uisuntur in orbes ; Vltima quae fulgent , celeris merguntur in umbras . 
Et , quanto ad gelidas propius quis uenerit Arctos , Tam magis effugiunt oculos brumalia signa , Vixque ortis occasus erit . 
si longius inde Procedat , totis condentur singula membris Tricenasque trahent conexo tempore noctes Et totidem luces adiment . 
sic parua dierum Efficitur mora et attritis consumitur horis Paulatimque et pro spatio fulgentibus astris . 
Pluraque , per partes subrepto tempore , signa Quaerentur medio terrae celata tumore Abducentque simul Phoebum texentque tenebras Mensibus ereptis donee sit debilis annus . 
Si uero natura sinat sub uertice each , Quem gelidus rigidis fulcit compagibus axis , Aeternas super ire niues orbemque rigentem Prona Lycaoniae spectantem membra puellae , Stantis erit caeli species , laterumque meatu Turbinis in morem recta uertigine curret . 
Inde tibi obliquo sex tantum signa patebunt Circuitu , nullos umquam fugientia uisus Sed teretem ac dium mundum comitantia semper . 
Hic erit una dies per senos undique menses Dimidiumque trahens contextis lucibus annum , Numquam erit occiduus quod tanto tempore Phoebus , Dum bis terna suis perlustrat cursibus astra , Sed circum uolitans recto uersabitur orbe . 
At , simul e medio praeceps descenderit orbe Inferiora petens deiecto sidera curru Et dabit in pronum laxas effusus habenas , Per totidem menses iunget nox una tenebras Vertice sub caeli . 
nam quisquis spectat ab axe , Dimidium e toto mundi uidet orbe rotundi , Pars latet inferior ; neque enim circumuenit ilium Recta acies , mediaque tenus distinguitur aluo . 
Effugit ergo oculos summo spectantis ab orbe Dum sex submersis uectatur Phoebus in astris , Abducitque simul luces tenebrasque relinquit Sideribus , donec totidem , quot mensibus actis Cesserat , inde redit geminasque ascendit ad Arctos . 
Hic locus in binas annum noctesque diesque Per duo partitae dirimit diuortia terrae . 
Et , quoniam quanto uarientur tempora motu Et quibus e causis dictum est , nunc accipe , signa Quot surgant in quoque loco cedantque per horas , Partibus ut prendi possint orientia certis , Ne falsus dubia ratione horoscopos erret . 
Atque hoc in totum certa sub lege sequendum est , Singula quod nequeunt , per tot distantia motus , Temporibus numerisque suis exacta referri . 
A me sumat iter positum , sibi quisque sequatur Perque suos tendat gressus , mihi debeat artem . 
Quacumque hoc parti terrarum quisque requiret , Deducat proprias noctemque diemque per horas Maxima sub Cancro minimis quae cingitur umbris ; Et sextam summae , fuerit quae forte , diurnae Vicino tribuat post Cancri tempia Leoni ; At quae nocturnis fuerit mensura tenebris In totidem partes simili ratione secanda est , Vt , quantum una ferat , tantum tribuatur ad ortus Temporis auerso nascenti sidere Tauro . 
Has inter quasque accipiet Nemeeius horas Quod discrimen erit , per tris id diuide partes , Tertia ut accedat Geminis , quae tempora Tauri Vinciat , atque eadem Cancro similisque Leoni , Sic erit ad summam ratio perducta priorem Quam modo diuisis Nemeaeus duxerit horis . 
Inde pan Virgo procedat temporis auctu , Sed certa sub lege : prioris sidera ut astri Incolumem seruent summam crescantque nouando . 
His usque ad Chelas horarum partibus auctis , Per totidem e Libra decrescent sidera partes Et , quantis in utrumque modis tollentur ad ortus , Diuersam in sortem tantis mergentur ad umbras . 
Illa erit horarum ratio ducenda per orbem , Haec et quot stadiis oriantur quaeque cadantque . 
Quae cum ter centum atque quater uicenaque constent , Detrahitur summae tota pars , quota demitur usque Omnibus ex horis aestivae nomine noctis , Solstitium summo peragit cum Phoebus Olympo . 
Quodque his exsuperat demptis id ducito in aequas Sex partes , sextamque ardenti trade Leoni . 
Rursus qui steterit numerus sub nomine noctis Eius erit signo Tauri pars illa dicanda . 
Quodque , haec , exsuperat , pars cum superatur ab illa , Distinguitque duas medio discrimine summas , Tertia pars eius , numero super addita Tauri , Tradetur Geminis . 
simili tum cetera lucro Procedent numeros semper tutata priores Augebuntque nouo uicinas munere summas , Donec perueniant ad iustae sidera Librae : Ex illa totidem per partes sic breuiantur Lanigeri ad fines ; conuersaque omnia lege Accipiunt perduntque paris cedentia sortes . 
Haec uia monstrabit stadiorum ponere summas Et numerare suos ortus per sidera cuncta . 
Quod bene cum propriis simul acceptaueris horis , In nulla fallet regione horoscopos umquam , Cum poterunt certis numerari singula signa Temporibus parte ex fila quam Phoebus habebit . 
Nunc , quibus hiberni momentis surgere menses Incipiant ( neque enim paribus per sidera cuncta Procedunt gradibus , niuei dum uellera signi Contingant aequum luces cogentia et umbras Ferre iugum ) , magna est ratio breuiterque docenda . 
Principio capienda tibi est mensura diei Quam minimam Capricornus agit , noctisque per horas Quam summam ; quodque a iusto superauerit umbris , Et dederint luces , eius pars tertia signo Tradenda est medio semper , qua sorte retenta Dimidio uincat primum , uincatur et ipsum Extremo : totum in partes ita digere tempus . 
His opibus tria signa ualent ; sed summa prioris Accedet numeri , coniuncta sequentibus astris Cesserit , ut , senis fuerit si longior horis Brumali nox forte die , Capricornus in horam Dimidiam attollat luces , et Aquarius horam Ipse suam proprie ducat summaeque priori Adiungat , Pisces tantum sibi temporis ipsi Constituant , quantum accipiant de sorte prioris , Et tribus expletis horis noctemque diemque Lanigero tradant aequandam tempore ueris . 
Incipit a sexta tempus procedere parte Diuiduum ; triplicant uires haerentia signa Vltimaque acceptas duplicant . 
Ita summa diebus Redditur , aequatae soluuntur faenore noctes Rursus et incipiunt propria de sorte diebus Cedere diuersa labentia tempora lege . 
Namque Aries totidem deducit noctibus horas Quot prius abstulerant proprio sub nomine Pisces , Hora datur Tauro , cumuletque ut damna priora Dimidiam adiungunt Gemini . 
sic ultima primis Respondent , pariterque illis quae proxima fulgent ; Et media aequatis censentur uiribus astra Praecipuosque gerunt uarianda ad tempora motes . 
Hac uice descendunt noctes a sidere brumae Tollunturque dies , annique inuertitur orbis , Solstitium tardi dum fit sub sidere Cancri ; Tumque diem brumae nox aequat , tempora noctes Longa dies , similique redit , quo creuerat , actu . 
Illa etiam poterit nascens uia ducere ad astrum Quod quandoque uadis emissum redditur orbi . 
Nam quota sit lucis , si luce requiritur , hora Aspicies , atque hunc numerum reuocabis in ipsum Multiplicans decies , adiectis insuper eidem Quinque tamen summis , quia qualicumque sub hora Ter quinas mundi se extollunt sidera partes . 
Hic ubi constiterit numerus , coniungere et illas , Quae superent Phoebo partes per signa , memento . 
Ex hac tricenas summa per sidera partes Distribues , primamque uicem , quo Phoebus in astro Fulserit , inde aliis , solem quaecumque sequentur . 
Tum quo subsistet numerus consumptus in astro Quaue in parte suam summam nomenque relinquet Haec erit exoriens . 
et par sit norma per ignes , Cum teneas partes . 
ubi summam feceris unam , Tricenas dabis ex illa per singola signa , Donec deficiat numerus ; quaque ille sub astri Parte cadet , credas illam cum corpore natam Esse hominis pariterque orbem uidisse per ignes . 
Sideraque in proprias uires sortesque recedant . 
Nunc sua reddentur generatim tempora signis , Quae diuisa etiam proprios ducuntur in annos Et menses lucesque suas horasque dierum , Per quae praecipuas ostendunt singula uires . 
Primus erit signi , quo Sol effulserit , annus , Annua quod lustrans consumit tempora mundum ; Proximus atque alii subeuntia signa sequuntur . 
Luna dabit menses , peragit quod menstrua cursum . 
Tutelaeque suae primas horoscopos horas Adserit atque dies , traditque sequentibus astris . 
Sic annum mensesque suos natura diesque Atque ipsas uoluit numerari signa per horas , Omnia ut omne foret diuisum tempus in astra Perque alterna suos uariaret sidera motus , Vt cuiusque uices ageret redeuntis in orbem . 
Idcirco tanta est rerum discordia in aeuo Et subtexta malis bona sunt lacrimaeque sequuntur Vota nec in cunctos seruat fortuna tenorem ; Vsque adeo permixta fluit nec permanet usquam , Amisitque fidem uariando cuncta per omnis . 
Non annis anni nec menses mensibus usquam Conueniunt , seque ipsa dies alia usque requirit Horaque non ulli similis producitur horae , Tempora quod distant , propriis parentia signis , Per numeros omnis aeui diuisa uolantis , Talisque efficiunt mores casusue animantum , Qualia sunt , quorum uicibus tum uertimur , astra . 
Sunt quibus et caeli placeat nascentis ab orae Sidere , quem memorant horoscopon inuentores , Parte quod ex illa describitur hora diebus , Omne genus rationis agi per tempora et astra Et capite ex uno menses annosque diesque Incipere atque horas tradique sequentibus astris ; Et , quamquam socia nascantur origine cuncta , Diuersas tamen esse uices , quod tardius illa , Haec citius peragant orbem . 
semel omnia ad astra Hora die , bis mense dies uenit , unus in anno Mensis et exactis bis sex iam solibus annus . 
Difficile est in idem tempus concurrere cuncta , Vnius ut signi pariter sint . 
sortis et annus Asperioris aget mensem ; si mensis in astrum Laetius inciderit , signum sit triste diei ; Si fortuna diem foueat , sit durior hora . 
Idcirco nihil in totum sibi credere fas est , Non annos signis , menses uertentibus annis , Mensibus aut luces , aut omnis lucibus horas , Quod nunc illa nimis properant , nunc illa morantur , Et modo dest aliis , modo adest , uicibusque recedit Aut redit atque alio mutatur tempore tempus Interpellatum uariata sorte dierum . 
Et , quoniam docui , per singula tempora , uitae Quod quandoque genus ueniat , cuiusque sit astri Quisque annus , cuius mensis , simul hora diesque , Altera nunc ratio , quae summam continet aeui , Reddenda est , quot quaeque annos dare signa ferantur . 
Quae tibi , cum finem uitae per sidera quaeris , Respicienda manet ratio numerisque notanda . 
Bis quinos annos Aries unumque triente Fraudatum dabit . 
adpositis tu , Taure , duobus Vincis , sed totidem Geminorum uinceris astro , Tuque bis octonos , Cancer , binosque trientes , Bisque nouem , Nemeaee , dabis bessemque sub illis . 
Erigone geminatque decem geminatque trientem , Nec plures fuerint Librae quam Virginis anni . 
Scorpios aequabit tribuentem dona Leonem . 
Centauri fuerint eadem quae munera Cancri . 
Ter quinos , Capricorne , dares , si quattuor essent Adpositi menses . 
triplicabit Aquarius annos Quattuor et menses uitam producet in octo . 
Piscibus est Aries et sorte et finibus haerens : Lustra decem tribuent solis cum mensibus octo . 
Nec satis est annos sinorum no Ne Tateat ratio finem quaerentibus aeui : Templa quoque et partes caeli sua munera norunt Et proprias tribuunt certo discrimine summas , Cum bene constiterit stellarum conditus ordo . 
Sed mihi templorum tantum nunc iura canentur , Mox ueniet mixtura suis cum uiribus omnis ; Cum bene materies steterit percognita rerum Non interpositis turbabitur undique membris . 
Si bene constiterit primo sub cardine Luna , Qua redit in terras mundus , nascensque tenebit Exortum , octonos decies ducetur in annos Si duo decedant . 
at , cum sub culmine summo Consistet , tribus hic numerus fraudabitur annis . 
Bis quadragenos occasus diues in actus Solis erat , numero nisi desset olympias una . 
Imaque tricenos bis fundamenta per annos Censentur bis sex adiectis messibus aeuo . 
Quodque prius natum fuerit dextrumque trigonum Hoc sexagenos tribuit duplicatque quaternos . 
Quod fuerit laeuum praelataque signa sequetur Tricenos annos duplicat , tris insuper addit . 
Quaeque super signum nascens a cardine primum Tertia forma est et summo iam proxima caelo Haec ter uicenos geminat , tris abstrahit annos . 
Quaeque infra ueniet spatio diuisa sub aequo Per quinquagenas complet sua munera brumas . 
Quemque locum superat nascens horoscopos , ille Dena quater reuocat uertentis tempora solis Adcumulatque duos cursus iuuenemque relinquit . 
Quod super occasus templum est bis dena remittit Annorum spatia atque decem tribus applicar auctis . 
At quod praecedit surgentis cardinis oram Vicenos ternosque dabit nascentibus annos Vix degustatam rapiens sub flore iuuentam ; Vlterius puerum interimet , bis sexque peracti Immatura trahent natales corpora morti . 
Sed tamen in primis memori sunt mente notanda Partibus aduersis quae surgunt condita signa Diuisumque tenent aequo discrimine caelum ; Quae tropica appellant , quod in illis quattuor anni Tempora uertuntur signis nodosque resoluunt Totumque emutant conuersum cardine mundum Inducuntque nouas operum rerumque figuras . 
Cancer ad aestivae fulget fastigia zonae Extenditque diem summum paruoque recessu Destruit et , quanto fraudauit tempore luces , In tantum noctes auget : stat summa per omnis . 
Tum Cererem fragili properant destringere culmo , Campus et in uarias constringit membra palaestras , Et tepidas pelagus iactatum languet in undas . 
Tunc et bella fero tractantur Marte cruenta Nec Scythiam defendit hiems ; Germania sicca Iam tellure fugit Nilusque tumescit in arua . 
Hic rerum status est , Cancri cum sidere Phoebus Solstitium facit et summo uersatur Olympo . 
Parte ex aduersa brumam Capricornus inertem Per minimas cogit luces et maxima noctis Tempora , producitque diem tenebrasque resoluit , Inque uicem nunc damna gerit , nunc tempora supplet . 
Tunc riget omnis ager , clausum mare , condita castra , Nec tolerant medias hiemes sudantia saxa , Statque uno natura loco paulumque quiescit . 
Proxima in effectum et similis referentia motus Esse ferunt noctes aequantia signa diebus Namque Aries Phoebum repetentem sidera Cancri Inter principium reditus finemque coercet Tempora diuiso iungens concordia mundo , Conuertitque uices uictumque a sidere brumae Exsuperare diem iubet et succumbere noctes , Aestiui donec ueniant ad sidera Cancri . 
Turn primum miti pelagus consternitur unda Et uarios audet fibres emittere tellus ; Tum pecudum uolucrumque genus per pabula laeta In Venerem partumque ruit , totumque canora Voce nemus loquitur frondemque uirescit in omnem . 
Viribus in tantum signi natura mouetur . 
Huic ex aduerso simili cum sorte refulget Libra diem noctemque pari cum foedere ducens , Tantum quod uictas usque ad se uincere noctes Ex ipsa iubet , ad brumae dum tempora currant . 
Tum Liber grauida descendit plenus ab ulmo Pinguiaque impressis despumant musta racemis ; Mandant et sulcis Cererem , dum terra tepore Autumni resoluta patet , dum semina ducit . 
Quattuor haec et in arte ualent , ut tempora uertunt Sic hos aut illos rerum flectentia casus Nec quicquam in prima patientia sede manere . 
Sed non per totas aequa est uersura figuras , Omnia nec plenis flectuntur tempora signis . 
Vna dies sub utroque aequat sibi tempore noctem , Dum Libra atque Aries autumnum uerque figurant ; Vna dies toto Cancri longissima signo , Cui nox aequalis Capricorni sidere fertur : Cetera nunc urgent uicibus , nunc tempora cedunt . 
Vna ergo in tropicis pars est cernenda figuris , Quae moueat mundum , quae rerum tempora mutet , Facta nouet , consulta alios declinet in usus , Omnia in auersum flectat contraque reuoluat . 
Has quidam uires octaua in parte reponunt ; Sunt quibus esse placet decimam ; nec defuit auctor Qui primae momenta daret frenosque dierum . 
Quid tam sollicitis uitam consumimus annis Torquemurque metu caecaque cupidine rerum Aeternisque senes curis , dum quaerimus , aeuum Perdimus et nullo uotorum fine beati Victuros agimus semper nec uiuimus umquam ? 
Pauperiorque bonis quisque est quae plura requirit , Nec quod habet numerat , tantum quod non habet optat , Cumque sui paruos usus natura reposcat Materiam struimus magnae per unta ruinae Luxuriamque lucris emimus luxuque rapinas , Et summum census pretium est effundere censum . 
Soluite , mortales , animos curasque leuate Totque superuacuis uitam deplete querellis . 
Fata regunt orbem , certa stant omnia lege Longaque per certos signantur tempora casus . 
Nascentes morimur , finisque ab origine pendet . 
Hinc et opes et regna fluunt et , saepius orta , Paupertas , artesque datae moresque creatis Et uitia et laudes , damna et compendia rerum . 
Nemo carere dato poterit nec habere negatum Fortunamue suis inuitam prendere uotis Aut fugere instantem : sors est sua cuique ferenda . 
An , nisi fata darent leges uitaeque necisque , Fugissent ignes Aenean , Troia sub uno Non euersa uiro fatis uicisset in ipsis ? 
Aut lupa proiectos nutrisset Martia fratres , Roma casis enata foret , pecudumque magistri In Capitolinos duxissent fulmina montes , Includiue sua potuisset Iuppiter arce , Captus et a captis orbis foret : igne sepulto Vulneribus uictor repetisset Mucius urbem , Solus et oppositis clausisset Horatius armis Pontem urbemque simul , rupisset foedera uirgo , Tresque sub unius fratres uirtute iacerent ? 
Nulla acies tantum uicit : pendebat ab uno Roma uiro regnumque orbis sortita iacebat . 
Postque tuos , Trasimenne , lacus Fabiumque morantem , Quid referam Cannas admotaque moenibus arma Varronemque fuga magnum , qua uincere posset , Ac cepisse iugum uictae Carthaginis arces , Seque ratum Hannibalem nostris cecidisse catenis Exiliumque rei furtiva morte luisse ? 
Adde etiam Italicas acies Romamque suismet Pugnantem membris , adice et ciuilia bella Et Cimbrum in Mario Mariumque in carcere uictum . 
Quod , consul totiens , exul , quod de exule consul Adiacuit Libycis compar iactura ruinis Eque crepidinibus cepit Carthaginis urbem , Hoc , nisi fata darent , numquam fortuna tulisset . 
Quis te Niliaco periturum litore , Magne , Post uictas Mithridatis opes pelagusque receptum Et tris emenso meritos ex orbe triumphos , Cum te iam posses alium componere Magnum , Crederet , ut corpus sepeliret naufragus ignis Eiectaeque rogum facerent fragmenta carinae ? 
Quis tantum mutare potest sine numine fati ? 
Ille etiam caelo genitus caeloque receptus , Cum bene compositis uictor ciuilibus armis Iura togae regeret , totiens praedicta cauere Vulnera non potuit : toto spectante senatu , Indicium dextra retinens nomenque , cruore Deleuit proprio , possent ut uincere fata . 
Quid numerem euersas urbes regumque ruinas , Inque rogo Croesum , Priamumque in litore truncum Cui nec Troia rogus ? 
quid Xerxen , maius et ipso Naufragium pelago ? 
quid capto sanguine regem Romano impositum , raptosque ex ignibus ignes Cedentemque uiro flammam qui tempia ferebat ? 
Quot subitae ueniunt ualidorum in corpora mortes Seque ipsae rursus fugiunt errantque per ignes ! 
Ex ipsis quidam elati rediere sepulcris , Atque his uita duplex , illis uix contigit una . 
Ecce leuis perimit morbus grauiorque remittit ; Succumbunt artes , rationis uincitur usus , Cura nocet , cessare iuuat , mora saepe malorum Dat causas ; laeduntque cibi parcuntque uenena . 
Degenerant nati patribus uincuntue parentes Ingeniumque suum retinent ; transitque per illum , Ex illo Fortuna uenit . 
furit alter amore Et pontum transnare potest uel uertere Troiam , Alterius frons est scribendis legibus apta . 
Ecce patrem nati perimunt natosque parentes Mutuaque armati coeunt in uulnera fratres . 
Non nostrum hoc bellum est ; coguntur tanta mouere Inque suas ferri poenas lacerandaque membra . 
Quod Decios non omne tulit , non omne Camillos Tempus et inuictum deuicta morte Catonem , Materies in rem superat sed lege repugnat . 
Et neque paupertas breuiores excipit annos Nec sunt immensis opibus uenalia fata , Sed rapit et sceptro funus Fortuna superbum Indicitque rogum summis statuitque sepulcrum . 
Quantum est hoc regnum , quod regibus imperat ipsis ! 
Quin etiam infelix uirtus et noxia felix , Et male consultis pretium est , prudentia fallit ; Nec Fortuna probat causas , sequiturque merentis , Sed uaga per cunctos nullo discrimine fertur . 
Scilicet est aliud , quod nos cogatque regatque , Maius , et in proprias ducat mortalia leges Attribuatque suos ex se nascentibus annos Fortunaeque uices . 
permiscet saepe ferarum Corpora cum membris hominum : non serninis ille Partus erit ; quid enim nobis commune ferisque , Quisue in portenti noxam peccarit adulter ? 
Astra nouant formas caelumque interserit ora . 
Denique , si non est , fati cur traditur ordo , Cunctaque temporibus certis uentura canuntur ? 
Nec tamen haec ratio facinus defendere pergit Virtutemue suis fraudare in praemia donis . 
Nam neque mortiferas quisquam minus oderit herbas Quod non arbitrio ueniunt sed semine certo , Gratia nec leuior tribuetur dulcibus escis Quod natura dedit fruges , non ulla uoluntas . 
Sic hominum meritis tanto fit gloria maior Quod caelo gaudente uenit , rursusque nocentis Oderimus magis in culpam poenasque creatos . 
Nec refert scelus unde cadat , scelus esse fatendum . 
Hoc quoque fatale est , sic ipsum expendere fatum . 
( quod quoniam docui , superest nunc ordine certo Caelestis fabricare gradus , qui ducere flexo Tramite pendentem ualeant ad sidera uatem ) Nunc tibi signorum mores summumque colorem Et studia et uarias artes ex ordine reddam . 
Diues fecundis Aries in uellera lanis Exutusque nouis rursum , spem semper habebit , Naufragiumque inter subitum censusque beatos Crescendo cadet et uotis in damna feretur , In uulgumque dabit fructus et mille per artes Vellera diuersos ex se parientia quaestus : Nunc glomerare rudis nunc rursus soluere lanas , Nunc tenuare leui filo nunc ducere telas , Nunc emere et uarias in quaestum uendere uestes , Quis sine non poterant ullae subsistere gentes Vel sine luxuria . 
tantum est opus , ipsa suismet Adseruit Pallas manibus dignumque putauit , Seque in Arachnaeo magnam putat esse triumpho . 
Haec studia et similis dicet nascentibus artes , Et dubia in trepido praecordia pectore finget Seque sua semper cupientia uendere laude . 
Taurus simplicibus dotabit rura colonis Pacatisque labor ueniet ; nec praemia laudis Sed terrae tribuet partus . 
summittit in astris Colla iugumque suis poscit ceruicibus ipse . 
Ille suis Phoebi portat cum cornibus orbem , Militiam indicit terris et segnia rura In ueteres reuocat cultus , dux ipse laboris , Nec iacet in sulcis soluitque in puluere pectus . 
Serranos Curiosque tulit fascesque per arua Tradidit , eque suo dictator uenit aratro , Laudis amor tacitae ; mentes et corpora tarda Mole ualent , habitatque puer sub fronte Cupido . 
Mollius e Geminis studium est et mitior aetas Per uarios cantus modulataque uocibus ora Et gracilis calamos et neruis insita uerba Ingenitumque Bonum : labor est etiam ipsa uoluptas . 
Arma procul lituosque uolunt tristemque senectam , Otia et aeternam peragunt in amore iuuentam . 
Inueniunt et in astra uias numerisque modisque Consummant orbem postque ipsos sidera linquunt : Natura ingenio minor est perque omnia seruit . 
In tot fecundi Gemini commenta feruntur . 
Cancer ad ardentem fulgens in cardine metam , Quam Phoebus summis reuocatus curribus ambit , Articulum mundi retinet lucesque reflectit . 
Ille tenax animi nullosque effusus in usus Attribuit uarios quaestus artemque lucrorum : Merce peregrina fortunam ferre per urbes Et grauia annonae speculantem incendia uentis Credere opes orbisque orbi bona uendere posse Totque per ignotas commercia iungere terras Atque alio sub sole nouas exquirere praedas Et rerum pretio subitos componere census . 
Nauigat et , celeris optando sortibus annos , Dulcibus usuris brumae quoque tempora uendit . 
Ingenium sollers suaque in compendia pugnax . 
Quis dubitet , uasti quae sit natura Leonis Quasque suo dictet signo nascentibus artes ? 
Ille nouas semper pugnas , noua bella ferarum Apparat , et spolio uiuit pecorumque rapinis ; Hos habet hoc studium , postis ornare superbos Pellibus et captas domibus praefigere praedas Et pacare metu siluas et uincere uictas . 
Sunt quorum similis animos nec moenia frenent , Sed pecudum membris media grassentur in urbe Et laceros artus suspendant fronte tabernae Luxuriaeque parent caedem mortesque lucrentur . 
Ingenium ad subitas iras facilisque recessus Aequale et puro sententia pectore simplex . 
At quibus Erigone dixit nascentibus aeuum , Ora magisterio uestesque coercita Virgo , Ad studium ducet mores et pectora doctis Artibus instituet , nec tam compendia census Quam causas uiresque dabit perquirere rerum . 
Illa decus linguae faciet regnumque loquendi Atque oculos mentis , qui possint cernere cuncta Quamuis occultis naturae condita causis . 
Hinc et scriptor erit uelox , cui littera uerbum est Quique notis linguam superet cursimque loquentis Excipiat longas noua per compendia uoces . 
In uitio bona sunt : teneros pudor impedit annos , Magnaque naturae cohibendo munera frenat Nec fecundus erit ( quid mirum in uirgine ? 
) partus . 
Librantes noctem Chelae cum tempore lucis Per noua maturi post annum munera Bacchi Mensurae tribuent usus ac pondera rerum Et Palamedeis certantem uiribus ortum , Qui primus numeros rebus , qui nomina summis Imposuit certumque modum propriasque figuras . 
Hic etiam legum tabulas et condita iura Nouerit atque notis leuibus pendentia uerba , Et licitum sciet , et uetitum quae poena sequatur , Perpetuus populi privato in limine praetor . 
Non allo potius genitus sit Seruius astro , Qui leges etiam posuit , cum iura retexit . 
Denique , in ambiguo fuerit quodcumque locatum Et rectoris egens , diriment examina Librae . 
Scorpios armata uiolenta cuspide cauda , Qua , sua cum Phoebi currum per sidera ducit , Rimatur terras et sulcis semina miscet , In bellum ardentis animos et Martia castra Efficit et multo gaudentem sanguine ciuem Nec praeda quam caede magic . 
quin ipso sub armis Pax agitur : capiunt saltus siluasque peragrant , Nunc hominum , nunc bella gerunt uiolenta ferarum , Nunc caput in mortem uendunt et funus harenae , Atque hostem sibi quisque parat , cum bella quiescunt . 
Sunt quibus et simulacra placent et ludus in armis ( Tantus amor pugnae ) , discuntque per otia bellum Et quodcumque pari studium producitur ante . 
At , quibus in bifero Centauri corpore sots est Nascendi concessa , libet subiungere currus , Ardentis et equos ad mollia ducere frena Et totis armenta sequi pascentia campis , Quadrupedum omne genus positis domitare magistris , Exorare tigres rabiemque auferre leoni Cumque elephante loqui tantamque aptare loquendo Artibus humanis uaria ad spectacula molem . 
Quippe ferae mixtum est hominis per sidera corpus Impositumque manet , quocirca regnat in illas . 
Quodque intenta gerit curuato spicula cornu , Et neruos tribuit membris et acumina cordi Et celeris motus nec delassabile pectus . 
Vesta tuos , Capricorne , touet penetralibus ignes : Hinc artes studiumque trahis . 
nam quidquid in usus Ignis eget poscitque nouas ad munera fiammas Sub te censendum est . 
scrutari caeca metalla , Depositas et opes terrarum exurere uenis , Materiamque manu certam duplicare per artem , Quidquid et argento fabricetur , quidquid et auro . 
Quod ferrum calidi soluant atque aera camini Consummentque foci Cererem , tua munera surgent . 
Addis et in uestes studium mercemque fugantem Frigora , brumalem seruans per saecula sortem , Qua retrahis ductas summa ad fastigia noctes Nascentemque facis reuocatis lucibus annum . 
Hinc et mobilitas rerum , mutataque saepe Mens natat ; et Veneri mixto cum crimine seruit Pars prior , at melior iuncto sub pisce senecta est . 
Ille quoque , inflexa fontem qui proicit urna , Cognatas tribuit iuuenalis Aquarius artes : Cernere sub terris undas , inducere terris , Ipsaque conuersis aspergere fluctibus astra Litoribusque nouis per luxum inludere ponto Et uarios fabricare lacus et flumina ficta Et peregrinantis domibus sospendere riuos . 
Mille sub hoc habitant artes , quas temperat unda , Quae , per aquas , ueniunt operum , fontesque sequuntur . 
Quippe etiam mundi faciem sedesque mouebit Sidereas caelumque nouum uersabit in orbem . 
Mite genus dulcesque fluunt a sidere partus , Pectora nec sordent ; faciles in damna feruntur ; Nec dest nec superest census . 
sic profluit urna . 
Vltima quos gemini producunt sidera Pisces , His erit in pontum studium , uitamque profundo Credent et puppes aut puppibus arma parabunt , Quidquid et in proprios pelagus desiderat usus . 
Innumerae ueniunt artes : uix nomina rebus Sufficiunt , tot sunt paruae quoque membra carinae . 
Adde gubernandi studium , peruenit in astra Et pontum caelo uincit . 
et nouerit orbem Fluminaque et portus , mundum uentosque , necesse est Iamque huc atque illuc agilem conuertere clauum Et frenare ratem fluctusque effundere rector , Aut remis agere et lentas inflectere tonsas . 
Quin placidum ductis euerrere retibus aequor Litoribusque suis populos exponere captos Aut uncos celare cibis aut carcere fraudem , Naualis etiam pugnas , pendentia bella , Attribuunt pelagique infectos sanguine fluctus . 
Fecundum genus est natis et amica uoluptas Et celeres motus mutataque cuncta per aeuum . 
Hos tribuunt mores atque has nascentibus artes Bis sex materia propria pollentia signa . 
Sed nihil in semet totum ualet : omnia uires Cum certis sociant signis sub partibus aequis Et uelut hospitio mundi commercia iungunt Conceduntque suas partes retinentibus astris . 
Quam partem Graiae dixere decanica gentes . 
A numero nomen positum est , quod partibus astra Condita tricenis triplici sub sorte feruntur Et tribuunt denas in se coeuntibus astris Inque uicem ternis habitantur sidera signis . 
Sic altis natura manet consaepta tenebris Et uerum in caeco est multaque ambagine rerum ; Nec breuis est usus nec amat compendia caelum , Verum aliis alia opposita est et fallit imago Mentiturque suas uires et nomina celat . 
Quae tibi non oculis , alta sed mente fuganda est caligo , penitusque deus , non fronte , notandus . 
Nunc quae sint coniuncta quibus quoue ordine reddarn , Ne lateant aliae uires aliena per astra . 
Namque Aries primam partem sibi uindicat ipsi , Altera sors Tauro , Geminis pars tertia cedit . 
Sic inter trina et diuisum dicitur astrum Totque dabit uires dominus quotcumque recepit . 
Diuersa in Tauro ratio est , nec parte sub ulla Censetur : Cancro primam mediamque Leoni , Extremam Erigonae tribuit , Natura per astrum Stat tamen et proprias miscet per singula uires . 
Libra decem partes Geminorum prima capessit , Scorpios adiunctas ; Centauri tertia pars est , Nec quicquam numero discernitur , ordine cedit . 
Cancer in aduersum Capricorni derigit astrum Bis quinas primum partes , dignatus in illo Temporis articulo sub quo censetur et ipse , Quod facit aequalis luces brumalibus umbris Cognatamque gerit diuerso in cardine legem ; Alterius partis perfundit Aquarius ignes , Quem subeunt Pisces extremo sidere Cancri . 
At Leo consortis meminit sub lege trigoni Lanigerumque ducem recipit Taurumque quadrato Coniunctum sibi ; sub Geminis pars tertia fertur : Hos quoque contingit per senos linea flexus . 
Praecipuum Erigone Cancro concedit honorem Cui primam tribuit partem ; uicina relicta est Vicino , Nemeaee , tibi ; pars ipsius una est Quae fastidito concessa est iure potiri . 
Sed Libra exemplo gaudet , pariterque regentem Noctes atque dies diuerso in tempore se cum Lanigerum sequitur : ueris iuga temperat ille , Haec autumnalis componit lancibus horas : Nulli concedit primam , traditque sequenti Vicinam partem ; Centauri tertia summa est . 
Scorpios in prima Capricornum parte locauit , Alterius dominum fecit cui nomen ab undis , Extremas uoluit partes sub Piscibus esse . 
At qui contento minitatur spicula neruo Lanigero primas tradit sub iure trigoni Et medias Tauro partes Geminisque supremas . 
Nec manet ingrati Capricornus crimine turpis Sed munus reddit Cancro recipitque receptus Principiumque sui donat ; coniuncta Leonis Regna ferunt , summas partes et Virginis esse . 
Fontibus aeternis gaudens urnaque fluenti Iura sui Librae permittit prima regenda , Haerentisque decem partes Nepa uindicat ipsi ; Summas Centaurus retinet iuuenale per antrum . 
Iam superant gemini Pisces , qui sidera claudunt . 
Lanigero primos tradunt in finibus usus , Perque decem medias partes tu , Taure , receptus ; Quod superest , ipsi sumunt , utque orbe feruntur Extremo sic et sortis pars ultima cedit . 
Haec ratio retegit latitantis robora mundi In plurisque modos repetitaque nomina caelum Diuidit et melius sociat , quo saepius , orbem . 
Nec tua sub titulis fallantur pectora notis : Dissimulant , non ostendunt mortalibus astra . 
Altius est acies animi mittenda sagacis Inque alio quaerendum aliud iunctisque sequendum Viribus ; et , cuius signi quis parte creatur , Eius habet mores atque illo nascitur astro , Talis per denas sortes natura feretur . 
Testis erit uarius sub eodem sidere fetus , Quodque in tam multis animantum milibus uno Quae ueniunt signo , tot sunt , quot corpora , mores , Et genus externum referunt aliena per astra , Confusique fluunt partus hominum atque ferarum . 
Scilicet in partis iunguntur condita plures Diuersasque ferunt proprio sub nomine leges . 
Nec tantum lanas Aries nec Taurus aratra Nec Gemini Musas nec merces Cancer amabit , Nec Leo uenator ueniet nec Virgo magistra , Mensuris aut Libra potens aut Scorpios armis Centaurusque feris , igni Capricornus et undis Ipse suis Iuuenis geminique per aequora Pisces ; Mixta sed in pluris sociantur sidera uires . 
" Multum " inquis " tenuemque iubes me ferre laborem , Rursus et in magna mergis caligine mentem , Cernere cum facili lucem ratione uiderer . 
" Quod quaeris , deus est : conaris scandere caelum Fataque fatali genitus cognoscere lege Et transire tuum pectus mundoque potiri . 
Pro pretio labor est nec sunt immunia tanta , Ne mirere uiae Plexus rerumque catenas . 
Admitti potuisse sat est : sint cetera nostra . 
At nisi perfossis fugiet to montibus aurum , Obstabitque suis opibus super addita tellus . 
Vt ueniant gemmae , totus transibitur orbis , Nec lapidum pretio pelagus cepisse pigebit . 
Annua solliciti consument uota coloni , Et quantae mercedis erunt fallacia rura ! 
Quaeremus lucrum naui Martemque sequemur In praedas . 
pudeat tanto bona uelle caduca . 
Luxuriae quoque militia est , uigilatque ruinis Venter , et , ut pereat , suspirant saepe nepotes . 
Quid caelo dabimus ? 
Quantum est , quo ueneat omne ? 
Impendendus homo est , deus esse ut possit in ipso . 
Hac tibi nascentum mores sunt lege notandi . 
Nec satin est signis dominantia discere signa Per denos numeros et quae sint insita cuique ; Sed proprias partes ipsas spectare memento Vel glacie rigidas uel quas exusserit ignis , Et sterilis in utroque tamen , quas largior umor Quasue minor iusto uitiat . 
namque omnia mixtis Viribus et uario consurgunt sidera textu . 
Est aequale nihil . 
terrenos aspice tractus Et maris et notis fugientia flumina ripis : Crimen ubique frequens et laudi noxia iuncta est . 
Sic sterilis tellus laetis interuenit aruis Ac subito rumpit paruo discrimine foedus ; Et modo portus erat pelagi iam uasta charybdis , Laudatique cadit post paulum gratia ponti ; Et nunc per scopulos , nunc campis labitur amnis , Et , faciens iter aut quaerens , curritue reditue . 
Sic etiam caeli partes uariantur in astris : Vt signum a signo , sic a se discrepat ipsum Momentoque negat uires usumque salubrem , Quodque per has geritur partes sine fruge creatur Aut cadit aut multis sentit bona mixta querellis . 
Hae mihi signandae proprio sunt carmine partes . 
Sed quis tot numeros totiens sub lege referre , Tot partes iterate queat , tot dicere summas , Perque paris causas faciem mutare loquendi ? 
Incidimus in uerba ; piget . 
si gratia derit , In uanumque labor cadit quem despicit auris . 
Sed mihi per carmen fatalia Tura ferenti Et sacros caeli motus ad iussa loquendum est , Nec fingenda datur , tantum monstranda figura . 
Ostendisse deum nimis est : dabit ipse sibimet Pondera . 
nec fas est uerbis suspendere mundum : Rebus erit major . 
nec parua est gratia nostri Oris , si tantum poterit signare cauenda . 
Accipe damnandae quae sint per sidera partes . 
Lanigeri pars quarta nocet nec sexta salubris ; Septima par illi ac decima est decimaeque secunda Quaeque duas duplicant summas septemque nouemque ; Vnaque uiginti numeris pars addita laedit Et quinta et duram consummans septima partem . 
Tauri nona mala est , similis quoi tertia pars est Post decimam nec non decimae pars septima iuncta ; Bisque undena notans et bis duodena noce tes Quaeque decem trisque ingeminat fraudatque duobus Triginta numeros et tu , tricesima summa , es . 
Pestifera in Geminis pars prima et tertia signi , Septima non melior , ter quintae noxia par est , Vnaque bis denis breuior nocet unaque maior , Et similis noxae ueniet uicesima quinta Cumque duae subeunt uel cum se quattuor addunt . 
Nec Cancri prima immunis nec tertia pars est Nec sexta ; octaua est similis , decimaque peracta Prima rapit , nec ter quintae clementior usus ; Septima post decimam luctum et uicesima portat Et quinta accedens et septima nonaque summa . 
Tu quoque contactu primo , Nemeaee , timendus , Et quarta sub parte premis ; bis quinta salubri Terque caret caelo , uicesima et altera laedit , Et tribus adpositis uitium est totidemque secutis , Vltima nec prima melior tricesima pars est . 
Erigones nec pars prima est nec sexta nec una Ad decimam nec quarta nec octaua utilis umquam ; Proxima uiginti numeris et quarta timenda est , Et quae ter decimam claudit sors ultima partem . 
Et quinta in Chelis et septima inutiis pars est , Tertia et undecimae decimaeque est septima iuncta Quartaque bis denis actis et septima et ambae Quae numerum claudunt nona et tricesima partes . 
Scorpios in prima reus est , cui tertia par est Et sexta et decima et quae ter tibi quinta notatur , Vndecimam geminans et quae uicesima quinta est Octauoque manet numero nonumque capessit . 
Si te fata sinant , quartam ne selige partem Centauri ; fuge et octauam ; bis sexque peractis , Octo bis aut denis , metuendus dicitur aer , Cumque iterum duodena refert aut terna decemque Aut septena quater , uel cum ter dena figurat . 
Nec pars optanda est Capricorni septima ; nona Consentit decimamque sequens quarn tertia signat Et tribus aut una quae te , uicesima , fraudat Quaeue auget quinto numero uel septima fertur . 
Damnanda est decimae succedens prima peractae Tertiaque et quinta et numero quae condita nono est Et post uiginti prima et uicesima quinta Cumque illa quartam accumulans uicesima nona . 
Tertia per geminos et quinta et septima Pisces , Vndecima et decimae metuenda est septima iuncta ; Et quinta in quinos numeros reuocata duasque Accipiens ultra summas metuenda feretur . 
Hae partes sterilem ducunt et frigore et igni Aera uel sicco uel quod superauerit umor , Si rapidus Mauors ignes iaculatur in illum Saturnusue suam glaciem Phoebusue calores . 
Nec te perceptis signorum cura relinquat Partibus : in tempus quaedam mutantur , et ortu Accipiunt proprias uires ultraque remittunt . 
Namque , ubi se summis Aries extollet ab undis Et ceruice prior flexa quam cornibus ibit , Non contenta suo generabit pectora censu Et dabit in praedas animos soluetque pudorem : Tantum audere iuuat . 
sic ipse in cornua fertur Et ruet ut uincat . 
non illos sedibus isdem Mollia per placidas delectant otia curas , Sed iuuat ignotas semper transire per urbes Scrutarique nouum pelagus totius et esse Orbis in hospitio . 
testis tibi Laniger ipse , Cum uitreum findens aurauit uellere pontum Orbatumque sua Phrixum per fata sorore Phasidos ad ripas et Colchida tergore uexit . 
At , quos prima creant nascentis sidera Tauri , Feminei iaceant . 
nec longe causa petenda est , Si modo per causas naturam quaerere fas est : Auersus uenit in caelum diuesque puellis , Pleiadum paruo referens glomeramine sidus . 
Accedunt et ruris open , propriaque iuuencum Dote per inuersos exornat uomere campos . 
Sed , Geminos aequa cum profert unda tegitque Parte , dabit studia et doctas producet ad artes . 
Nec triste ingenium sed dulci tincta lepore Corda creat , uocisque bonis citharaeque sonantis Instruit , et dotes Salium cum pectore iungit . 
At , niger obscura Cancer cum nube feretur , Qua uelut exustus Phoebeis ignibus ignis Defuit et multa fuscat caligine sidus , Lumina deficient partus , geminamque creatis Mortem fata dabunt : se quisque et uiuit et effert . 
Sicui per summas auidus produxerit undas Ora Leo et scandat malis hiscentibus orbem , Ille patri natisque reus , quas ceperit ipse , Non legabit opes , censumque immerget in ipso . 
Tanta fames animumque cibi tam dira cupido Corripit , ut capiat semet nec compleat umquam , Inque epulas funus reuocet pretiumque sepulcri . 
Erigone surgens , quae rexit saecula prisca Iustitia rursusque eadem labentia fugit , Alta per imperium tribuit fastigia summum , Rectoremque dabit legum iurisque sacrati Sancta pudicitia diuorum tempia colentem . 
Sed , cum autumnales coeperunt surgere Chelae , Felix aequato genitus sub pondere Librae . 
Iudex examen sistet uitaeque necisque Imponetque iugum terris legesque rogabit . 
Illum urbes et regna trement nutuque regentur Vnius et caeli post terras iura manebunt . 
Scorpios extremae cum tollet lumina caudae , Siquis erit stellis tunc suffragantibus ortus , Vrbibus augebit terras iunctisque iuuencis Moenia succinctus curuo describet aratro , Aut sternet positas urbes inque arua reducet Oppida et in domibus maturas reddet aristas . 
Tanta erit et uirtus et cum uirtute potestas . 
Nec non Arcitenens , prima cum ceste resurgit , Pectora clara dabit bello , magnisque triumphis Conspicuum patrias uictorem ducet ad arces , Altaque nunc statuet nunc idem moenia uertet . 
Sed nimium indulgens rebus Fortuna secundis Inuidet in facie saeuitque asperrima fronti . 
Horrendus bello Trebiam Cannasque lacumque Ante fugam tali pensabat imagine uictor , Vltimus in caudae Capricornus acumine summo Militiam in ponto dictat puppisque colendae Dura ministeria et uitae discrimen in aestu . 
Quod si quem sanctumque uelis castumque probumque Hic tibi nascetur cum primes Aquarius exit . 
Ne uelit et primos animus procedere Pisces , Garrulitas odiosa datur linguaeque mouentur , Verba maligna nouas mutantes semper ad aures Crimina per populum populi ferre ore bilingui . 
Nulla fides Merit natis , sed summa libido Ardentem medios animum iubet ire per ignes . 
Scilicet in piscem sese Cytherea nouauit , Cum Babyloniacas summersa profugit in undas Anguipedem alatos umeros Typhona ferentem , Inseruitque suos squamosis Piscibus ignes . 
Nec solus fuerit geminis sub Piscibus ortus : Frater erit dulcisue soror , materue duorum . 
Nunc age diuersis dominantia sidera terris Percipe . 
sed summa est rerum referenda figura . 
Quattuor in partes caeli discribitur orbis , Nascentem lapsumque diem mediosque calores Teque , Helice . 
totidem uenti de partibus isdem Erumpunt secumque gerunt per inania bella . 
Asper ab axe ruit Boreas , fugit Eurus ab ortu , Auster amat medium solem Zephyrusque profectum . 
Hos inter binae mediis e partibus aurae Exspirant similis mutato nomine flatus . 
Ipsa natat tellus pelagi lustrata corona Cingentis medium liquidis amplexibus orbem , Inque sinus pontum recipit , qui uespere ab atro Admissus dextra Numidas Libyamque calentem Alluit et magnae quondam Carthaginis arces , Litoraque in Syrtes reuocans sinuata uadosas Rursum usque ad Nilum derectis fluctibus exit . 
Laeua freti caedunt Hispanas aequora gentes Teque in uicinis haerentem , Gallia , terris Italiaeque urbes dextram sinuantis in undam Vsque canes ad , Scylla , tuos auidamque Charybdin . 
Hac ubi se primum porta mare fudit , aperto ) Enatat Ionio laxasque uagatur in undas Et prius in laeuam se fundens circuit omnem Italiam , Hadriaco mutatum nomina ponto , Eridanique bibit fluctus ; secat aequore bellum Illyricum , Epirurnque lauat claramque Corinthum Et Peloponnesi patulas circumuolat oras ; Rursus et in laeuum refluit uastoque recessu Thessaliae fines et Achaica praeterit arua . 
Hinc penitus iuuenisque fretum mersaeque puellae Truditur inuitum , faucesque Propontidos artas Euxino iniungit ponto Maeotis et undis , Quae tergo coniuncta manet fontemque ministrat . 
Inde ubi in angustas reuocatus nauita fauces Hellespontiacis iterum se fluctibus effert , Icarium Aegaeumque secat laeuaque nitentis Miratur populos Asiae totidemque tropaea Quot loca et innumeras gentes Taurumque minantem Fluctibus et Cilicum populos Syriamque perustam Ingentique sinu fugientis aequora terras , Donec in Aegyptum redeunt curuata per undas Litora Niliacis iterum morientia ripis . 
Haec medium terris circumdat linea pontum Atque his undarum tractum constringit harenis . 
Mille iacent mediae diffusa per aequora terrae . 
Sardiniam in Libyco signant uestigia plantae , Trinacria Italia tantum praecisa recessit , Aduersa Euboicos miratur Graecia montes . 
Est genetrix Crete ciuem sortita Tonantem Aegyptique Cypros pulsatur fluctibus omnis , Totque minore solo taceo emergentia ponto Litora , inaequalis Cycladas Delonque Rhodonque Aulidaque et Tenedon uicinaque Corsica terris Litora Sardiniae primumque intrantis in orbem Oceani uictricem Ebusum et Balearica rura , Innumeri surgunt scopuli montesque per altum . 
Nec tantum ex una pontus sibi parte reclusit Faucibus abruptis orbem ; nam litora plum Impulit Oceano Phorcys , sed montibus altis Est uetitus totam ne uinceret aequore terram . 
Namque inter borean ortumque aestate nitentem In longum angusto penetrabilis aequore fluctus Peruenit et patulis turn demum funditur aruis Caspiaque Euxini similis facit aequora ponti . 
Altera sub medium solem duo bella perinde Intulit Oceanus terris . 
nam Persica fluctus Arua tenet , titulum pelagi praedatus ab isdem Quae rigat ipse locis , latoque infunditur orbe . 
Nec procul in mollis Arabas terramque ferentem Delicias uariaeque nouos radicis odores Leniter adfundit gemmantia litura pontus , Et terrae mare nomen habet . 
media illa duobus Quondam Carthago regnum sortita sub armis , Ignibus Alpinas cum contudit Hannibal arces , Fecit et aeternum Trebiam Cannasque sepulcris Obruit et Libyam Italicas infudit in urbes . 
Huc uarias pestes diuersaque monstra ferarum Congessit bellis natura infesta futuris . 
Horrendos angues habitataque membra ueneno Et mortis pastu uiuentia , crimina terrae , Et uastos elephantas habet , saeuosque leones ; In poenas fecunda suas parit horrida bella Et portentosos cercopum ludit in ortus Ac sterili peior siccas infestat harenas , Donec ad Aegypti ponat sua Tura colonos . 
Inde Asiae populi diuesque per omnia tellus : Auratique fluunt amnes gemmisque relucet Pontus , odoratae spirant medicamina siluae : India notitia maior , Parthique uel orbis Alter , et in caelum surgentis moenia Tauri Totque ilium circa diuerso nomine gentes Ad Tanain Scythicis dirimentem fluctibus orbes , Maeotisque lacus Euxinique aspera ponti . 
Hanc Asiae metam posuit natura potentis . 
Quod superest Europa tenet , quae prima natantem Fluctibus excepitque Iouem taurumque resoluit , Pandere passa suos ignes comitique iugari . 
Ille puellari et donauit nomine litus Et monumenta sui titulo sacrauit amoris . 
Maxima terra uiris et fecundissima doctis Vrbibus . 
in regnum florentes oris Athenae , Sparta manu , Thebae diuis , et rege uel uno Princeps ilia domus , Troiani gratia belli ; Thessalia Epirosque potens uicinaque ripa Illyris , et Thrace Martem sortita colonum , Et stupefacta suos inter Germania partus ; Gallia per census , Hispania maxima bellis ; Italia in summa , quam rerum maxima Roma Imposuit terris caeloque adiungitur ipsa . 
Hos erit in fines orbis pontusque uocandus , Quem deus in partes et singula diuidit astra Ac sua cuique dedit tutelae regna per orbem Et proprias gentes atque urbes addidit altas , In quibus adsererent praestantis sidera uires . 
Ac , uelut humana est signis discripta figura , Et , quamquam communis eat tutela per omne Corpus , et in proprium diuisis artubus exit ( Namque Aries capiti , Taurus ceruicibus haeret , Bracchia sub Geminis censentur , pectora Cancro , Te scapulae , Nemeaee , uocant teque filia , Virgo , Libra colit clunes et Scorpios inguine regnat , Et femina Arcitenens , genua et Capricornus amauit , Cruraque defendit Iuuenis , uestigia Pisces ) , Sic alias aliud terras sibi uindicat astrum . 
Idcirco in uarias leges uariasque figuras Dispositum genus est hominum , proprioque colore Formantur gentes , sociataque iura per artus Materiamque parem privato foedere signant . 
Flaua per ingentis surgit Germania partus , Gallia uicino minus est infecta rubore , Asperior solidos Hispania contrahit artus . 
Martia Romanis urbis pater induit ora Gradiuumque Venus miscens bene temperat artus , Perque coloratas subtilis Graecia gentes Gymnasium praefert uultu fortisque palaestras , Et Syriam produnt torti per tempora crines . 
Aethiopes maculant orbem tenebrisque figurant Perfusas hominum gentes ; minus India tostos Progenerat , mediumque facit moderata tenorem Silua Arabum , tellusque natans Aegyptia Nilo Lenius inriguis infuscat corpora campis . 
Phoebus harenosis Afrorum puluere terras Exsiccat populos , et Mauretania nomen Oris habet titulumque suo fert ipsa colore . 
Adde sonos totidem uocum , totidem insere linguas Et mores pro sorte paris ritusque locorum ; Adde genus proprium simili sub semine frugum Et Cererem uaria redeuntem messe per urbes Nec paribus siliquas referentem uiribus omnis , Nec te , Bacche , pari donantem munere terras Atque alias aliis fundentem collibus uuas , Cinnama nec totis passim nascentia campis ; Diuersas pecudum facies propriasque ferarum Et duplici clausos elephantas carcere terrae . 
Quot partes orbis , totidem sub partibus orbes , Vt certis discripta nitent regionibus astra Perfunduntque suo subiectas aethere gentes . 
Laniger in medio sortitus sidera mundo , Cancrum inter gelidumque Caprum per tempora ueris , Adserit in uires pontum quem uicerat ipse , Virgine delapsa cum fratrem ad litora uexit Et minui defleuit onus dorsumque leuari . 
Illum etiam uenerata colit uicina Propontis Et Syriae gentes et laxo Persis amictu Vestibus ipsa suis haerens Nilusque tumescens In Cancrum et tellus Aegypti iussa natare . 
Taurus habet Scythiae montes Asiamque potentem Et mollis Arabas , siluarum ditia regna . 
Euxinus Scythicos pontus sinuatus in arcus Sub Geminis te , Phoebe , colit ; uos Thracia , fratres , Vltimus et sola uos tranans colit Indica Ganges . 
Ardent Aethiopes Cancro , cui plurimus ignis : Hoc color ipse docet . 
Phrygia , Nemeaee , potiris Idaeae matris famulus regnoque feroci Cappadocum Armeniaeque iugis ; Bithynia diues Te colit et Macetum tellus , quae uicerat orbem . 
Virgine sub casta felix terraque marique Est Rhodos , hospitium recturi principis orbem , Tumque domus uere Solis , cui tota sacrata est , Cum caperet lumen magni sub Caesare mundi ; Ioniae quoque sunt urbes et Dorica rura , Arcades antiqui celebrataque Caria fama . 
Quod potius colat Italiam , si seligis , astrum Quam quod cuncta regit , quod rerum pondera nouit , Designat summas et iniquum separat aequo , Tempora quo pendent , coeunt quo noxque diesque ? 
Hesperiam sua Libra tenet , qua condita Roma Orbis et imperium retinet discrimina rerum , Lancibus et positas gentes tollitque premitque , Qua genitus Caesar melius nunc condidit urbem Et propriis frenat pendentem nutibus orbem . 
Inferius uictae sidus Carthaginis arces Et Libyam Aegyptique latus donataque rura Cyrenes lacrimis radicis Scorpios acris Eligit , Italiaeque tamen respectat ad undas Sardiniamque tenet fusasque per aequora terras . 
Gnosia Centauro tellus circumdata ponto Paret , et in geminum Minois filius astrum Ipse uenit geminus . 
celeris hinc Creta sagittas Adserit intentosque imitatur sideris arces . 
Insula Trinacriae fluitantem ad iura sororem Subsequitur Creten sub eodem condita signo , Proximaque Italiae tenui diuisa profundo Ora paris sequitur leges nec sidere rupta est . 
Tu , Capricorne , regis quidquid sub sole cadente Est positum gelidamque Helicen quod tangit ab illo , Hispanas gentes et quot fert Gallia diues ; Teque feris dignam tantum , Germania , matrem Adserit ambiguum sidus terraeque marisque Aestibus assiduis pontum terrasque tenentem . 
Sed Iuuenis nudos formatus mollior artus Aegyptum ad tepidam Tyriasque recedit in oras Et Cilicum gentes uicina et Aquarius arua . 
Piscibus Euphrates datus est , ubi pisce sub apto Cum fugeret Typhona Venus subsedit in undis . 
Magna iacet tellus magnis circumdata ripis , Parthis , et a Parthis domitae per saecula gentes , Bactraque et exterius Babylon et Susa Ninosque , Nominaque innumeris uix complectenda figuris , Et Tigris et rubri radiantia litora ponti . 
Sic diuisa manet tellus per sidera cuncta , E quibus in proprias partes sunt iura trahenda ; Namque eadem , quae sunt signis , commercia seruant , Vtque illa inter se coeunt odioque repugnant , Nunc aduersa polo , nunc et coniuncta trigono , Quaeque alia in uarios affectus causa gubernant , Sic terrae terris respondent , urbibus urbes , Litora litoribus , regnis contraria regna ; Sic erit et sedes fugienda petendaque cuique , Sic speranda fides , sic et metuenda pericla , Vt genus in terram caelo descendit ab alto . 
Percipe nunc etiam quae sint ecliptica Graio Nomine , quod certos quasi delassata per annos Non numquam cessant sterili torpentia motu . 
Scilicet immenso nihil est aequale sub aeuo Perpetuosque tenet flores unumque tenorem , Mutantur sed cuncta die uariantque per annos ; Et fecunda suis subsistunt frugibus arua Continuosque negant partus effeta creando , Rursus quae fuerant steriles ad semina terrae Post noua sufficiunt nullo mandante tributa . 
Concutitur tellus ualidis compagibus haerens Subducitque solum pedibus ; natat orbis in ipso Et uomit Oceanus pontum sitiensque resorbet Nec sese ipse capit . 
sic quondam merserat urbes , Humani generis cum solus constitit heres Deucalion scopuloque orbem possedit in uno . 
Nec non , cum patrias Phaethon temptauit habenas , Arserunt gentes timuitque incendia caelum Fugeruntque nouas ardentia sidera flammas Atque uno metuit condi natura sepulcro . 
In tantum longo mutantur tempore cuncta Atque iterum in semet redeunt . 
sic tempore certo Signa quoque amittunt uires sumuntque receptas . 
Causa patet , quod , Luna quibus defecit in astris Orba sui fratris noctisque immersa tenebris , Cum medius Phoebi radios intercipit orbis Nec trahit accensum quo fulget Delia lumen , Haec quoque signa suo pariter cum sidere languent Incuruata simul solitoque exempta uigori Et uelut elatam Phoeben in funere lugent . 
Ipse docet titulus causas : ecliptica signa Dixere antiqui . 
pariter sed bina laborant , Nec uicina loco sed quae contraria fulgent , Sicut Luna suo tum tantum deficit orbe Cum Phoebum aduersis currentem non uidet astris . 
Nec tamen aequali languescunt tempore cuncta , Sed modo in affectus totus producitur annus , Nunc breuius lassata manent , nunc longius astra Exceduntque suo Phoebeia tempora casu . 
Atque , ubi perfectum est spatium quod cuique dicatur Impleruntque suos certa statione labores Bina per aduersum caelum fulgentia signa , Tum uicina labant ipsis haerentia casu , Quae prius in terras ueniunt terrasque relinquunt , Sidereo non ut pugnet contrarius orbi Sed , qua mundus agit cursus , inclinet et ipse , Amissasque negat uires , nec munera tanta Nec similis reddit noxas . 
locus omnia uertit . 
Sed quid tam tenui prodest ratione nitentem Scrutari mundum , si mens sua cuique repugnat Spemque timor tollit prohibetque a limine caeli ? 
" Conditur en " inquit " uasto natura recessu Mortalisque fugit uisus et pectora nostra , Nec prodesse potest quod fatis cuncta reguntur , Cum fatum nulla possit ratione uideri . 
" Quid iuuat in semet sua per conuicia ferri Et fraudare bonis , quae nec deus inuidet ipse , Quosque dedit natura oculos deponere mentis ? 
Perspicimus caelum , cur non et munera caeli , Inque ipsos penitus mundi descendere census Seminibusque suis tantam componere molem Et partum caeli sua per nutricia ferre Extremumque sequi pontum terraeque subire Pendentis tractus et toto uiuere in orbe ? 
Quanta et pars superet rationem discere noctis . 
Iam nusquam natura latet ; peruidimus omnem Et capto potimur mundo nostrumque parentem Pars sua perspicimus genitique accedimus astris . 
An dubium est habitare ileum sub pectore nostro In caelumque redire animas caeloque uenire , Vtque sit ex omni constructus corpore mundus Aetheris atque ignis summi terraeque marisque Spiritus aut motu rapido qui iussa gubernet , Sic esse in nobis terrenae corpora sortis Sanguineasque animas anima , qui cuncta gubernet Dispensatque hominem ? 
quid mirum , noscere mundum Si possunt homines , quibus est et mundus in ipsis Exemplumque dei quisque est in imagine parua ? 
An cuiquam genitos , nisi caelo , credere fas est Esse homines ? 
proiecta iacent animalia cuncta In terra uel mersa uadis , uel in aere pendent , Omnibus una quies uenter censusque per artus , Et , quia consilium non est , et lingua remissa . 
Vnius inspectus rerum uiresque loquendi Ingeniumque capax ; uariasque educit in artes Hic partus , qui cuncta regit : secessit in urbes , Edomuit terram ad fruges , animalia cepit Imposuitque uiam ponto , stetit unus in arcem Erectus capitis uictorque ad sidera mittit Sidereos oculos propiusque aspectat Olympum Inquiritque Iouem ; nec sola fronte deorum Contentus manet , et caelum scrutatur in aluo Cognatumque sequens corpus se quaerit in astris . 
Huic in tanta fidem petimus , quam saepe uolucres Accipiunt trepidaeque suo sub pectore fibrae . 
An minus est sacris rationem ducere signis Quam pecudum mortes auiumque attendere cantus ? 
Atque ideo faciem caeli non inuidet orbi Ipse deus uultusque suos corpusque recludit Voluendo semper seque ipsum inculcat et offert , Vt bene cognosci possit doceatque uidentis , Qualis eat , cogatque suas attendere leges . 
Ipse uocat nostros animos ad sidera mundus Nec patitur , quia non condit , sua iura latere . 
Quis putet esse nefas nosci , quod cernere fas est ? 
Nec contemne tuas quasi paruo in corpore uires : Quod ualet , immensum est . 
sic auri pondera parai Exsuperant pretio numerosos aeris aceruos ; Sic adamas , punctum lapidis , pretiosior auro est ; Paruula sic totum peruisit pupula caelum , Quoque uident oculi minimum est , cum maxima cernant ; Sic animi cedes tenui sub corde locata Per totum angusto regnat de limite corpus . 
Materiae ne quaere modum , sed perspice uires , Quas ratio , non pondus , habet : ratio omnia uincit . 
Ne dubites homini diuinos credere uisus , Iam facis ipse deos mittisque ad sidera numen , Maius et Augusto crescet sub principe caelum . 
Hic alius finisset iter signisque relatis Quis aduersa meant stellarum numina quinque Quadriiugis et Phoebus equis et Delia bigis Non ultra struxisset opus , caeloque rediret Ac per descensum medios percurreret ignes Saturni , Iouis et Martis Solisque , sub illis Post Venerem et Maia natum te , Luna , uagantem . 
Me properare uiam mundus iubet omnia circum Sidera uectatum et toto decurrere caelo , Cum semel aetherios iussus conscendere currus Summum contigerim sua per fastigia culmen . 
Hinc uocat Orion , magni pars maxima caeli , Et ratis heroum , quae nunc quoque nauigat astris , Fluminaque errantis late sinuantia flexus Et biferum Cetos squamis atque ore tremendo Hesperidumque uigil custos et diuitis auri Et Canis in totum portans incendia mundum Araque diuorum , cui uotum soluit Olympus ; Illinc per geminas Anguis qui labitur Arctos Heniochusque memor currus plaustrique Bootes Atque Ariadnaeae caelestia dona Coronae , Victor et inuisae Perseus cum falce Medusae Andromedanque necans genitor cum coniuge Cepheus , Quaque uolat stellatus Equus celerique Sagittae Delphinus certans et Iuppiter alite tectus , Ceteraque in toto passim labentia caelo . 
Quae mihi per proprias uires sunt cuncta canenda Quid ualeant ortu , quid cum merguntur in undas , Et quota de bis sex astris pars quaeque reducat . 
[ Ab stellis proprias uires et tempora rerum Constituit magni quondam fabricator Olympi . 
] Vir gregis et ponti uictor , cui parte relicta Nomen onusque dedit nec pelle immunis ab ipsa , Colchidos et magicas artes qui uisere Iolcon Medeae iussit mouitque uenena per orbem , Nunc quoque uicinam puppim , ceu nauiget , Argo A dextri lateris ducit regione per astra . 
Sed tum prima suos puppis consurgit in ignes , Quattuor in partes cum Corniger extulit ora . 
Illa quisquis erit terris oriente creatus , Rector erit puppis clauoque immobilis haerens Mutabit pelago terras uentisque sequetur Fortunam totumque uolet transnare profundum Classibus atque alios menses aliumque uidere Phasin et in cautes Tiphyn superare trementem . 
Tolle istos ortus hominum sub sidere tali , Sustuleris bellum Troiae classemque solutam Sanguine et appulsam terris ; non inuehet undis Persida nec pelagus Xerxes facietque tegetque ; Versa Syracusis Salamis non merget Athenas , Punica nec toto fluitabunt aequore rostra Actiacosque sinus inter suspensus utrimque Orbis et in ponto caeli fortuna natabit . 
His ducibus caeco ducuntur in aequore classes Et coit ipsa sibi tellus totusque per usus Diuersos rerum uentis arcessitur orbis . 
Sed decima lateris surgens de parte sinistri Maximus Orion magnumque amplexus Olympum , Quo fulgente super terras caelumque trahente Ementita diem nigras nox contrahit alas , Sollertis animos , uelocia corpora finget Atque agilem officio mentem curasque per omnis Indelassato properantia corda uigore . 
Instar erit populi totaque habitabit in urbe Limina peruolitans unumque per omnia uerbum Mane salutandi portans communis amicus . 
Sed , cum se terris Aries ter quinque peractis Partibus extollit , primum iuga tollit ab undis Heniochus cliuoque rotas conuellit ab imo , Qua gelidus Boreas aquilonibus instat acutis . 
Ille dabit proprium studium caeloque retentas Quas prius in terris agitator amauerat artes : Stare leui curru moderantem quattuor ora Spumigeris frenata lupis et flectere equorum Praeualidas uires ac torto stringere gyro ; At , cum laxato fugerunt cardine claustra , Exagitare feros pronumque anteire uolantis Vixque rotis leuibus summum contingere campum Vincentem pedibus uentos , uel prima tenentem Agmina in obliquum cursus agitare malignos Obstantemque mora totum praecludere circum , Vel medium turbae nunc dextros ire per orbes Fidentem campo , nunc meta currere acuta Spemque sub extremo dubiam suspendere casu . 
Nec non alterno desultor sidere dorso Quadrupedum et stabilis poterit defigere plantas , Per quos labens et ludet per terga uolantum ; Aut solo uectatus equo nunc arma mouebit , Nunc leget in longo per cursum praemia circo . 
Quidquid de tali studio formatur habebit . 
Hinc mihi Salmoneus , qui caelum imitatus in urbe , Pontibus impositis missisque per aera quadrigis Expressisse sonum mundi sibi uisus et ipsum Admouisse Iouem terris , dum fulmina fingit Sensit , et immissos ignes super ipse secutus Morte Iouem didicit , generatus possit haberi . 
Hoc genitum credas de sidere Bellerophonten Imposuisse uiam mundo per signa uolantem , Cui caelum campus fuerat , terraeque fretumque Sub pedibus , non ulla tulit uestigia cursus . 
His erit Heniochi surgens tibi forma notanda . 
Cumque decem partes Aries duplicauerit ortus , Incipient Haedi tremulum producere mentum Hirtaque tum demum terris promittere terga Qua dexter Boreas spirat . 
ne crede seuerae Frontis opus signi , strictosque incude Catones Abruptumque pari Torquatum et Horatia facta . 
Maius onus signo est , Haedis nec tanta petulcis Conueniunt : leuibus gaudent lasciuaque signant Pectora ; et in lusus agiles agilemque uigorem Desudant ; uario ducunt in amore iuuentam ; In uulnus numquam uirtus sed saepe libido Impellit , turpisque emitur uel morte uoluptas ; Et minimum cecidisse malum est , quia crimine uictus . 
Nec non et cultus pecorum nascentibus addunt Pastoremque suum generant , cui fistula collo Haereat et uoces alterna per oscula ducat . 
Sed , cum bis denas augebit septima partes Lanigeri , surgent Hyades . 
quo tempore natis Nulla quies placet , in nullo sunt otia fructu , Sed populum turbamque petunt rerumque tumultus . 
Seditio clamorque iuuat , Gracchosque tenentis Rostra uolunt Montemque Sacrum rarosque Quirites ; Pacis bella probant curaeque alimenta ministrant . 
Immundosque greges agitant per sordida cura , Et fidum Laertiadae genuere syboten . 
Hos generant Hyades mores surgentibus astris . 
Vltima Lanigeri cum pars excluditur orbi , Quae totum ostendit terris atque eruit undis , Olenie seruans praegressos tollitur Haedos Egelido stellata polo , qua dextera pars est , Officio magni mater Iouis . 
illa Tonanti Fida alimenta dedit pectusque impleuit hiantis Lacte suo , dedit et dignas ad fulmina uires . 
Hinc fidae mentes tremebundaque corda creantur Suspensa ad strepitus leuibusque obnoxia causis . 
His etiam ingenita est uisendi ignota cupido , Vt noua pernices quaerunt arbusta capellae , Semper et ulterius pascentes tendere gaudent . 
Taurus , in auersos praeceps cum pellitur ortus , Sexta parte sui certantis luce sorores Pleiadas ducit . 
quibus aspirantibus almam In lucem eduntur Bacchi Venerisque sequaces Perque dapes mensasque super petulantia corda Et sale mordaci dulcis quaerentia risus . 
Illis cura sui cultus frontisque decorae Semper erit : tortos in fluctum ponere crines Aut uinclis reuocare comas et uertice denso Fingere et appositis caput emutare capillis Pumicibusque cauis horrentia membra polire Atque odisse uirum teretisque optare lacertos . 
Femineae uestes , nec in usum tegmina plantis Sed speciem , fictique placent ad mollia gressus . 
Naturae pudet , atque habitat sub pectore caeco Ambitio , et morbum uirtutis nomine iactant . 
Semper amare parum est : cupient et amare uideri . 
Iam uero Geminis fraterna ferentibus astra In caelum summoque natantibus aequore ponti Septima pars Leporem tollit . 
quo sidere natis Vix alas natura negat uolucrisque meatus : Tantus erit per membra uigor referentia uentos . 
Ille prius uictor stadio quam missus abibit ; Ille cito motu rigidos eludere caestus , Nunc exire leuis missas , nunc mittere palmas , Ille pilam celeri fugientem reddere planta Et pedibus pensare manus et ludere saltu Mobilibusque citos ictus glomerare lacertis , Ille potens turba perfundere membra pilarum Per totumque uagas corpus disponere palmas , Vt teneat tantos orbes sibique ipse reludat Et uelut edoctos iubeat uolitare per ipsum . 
Inuigilat somnis , curas industria uincit , Otia per uarios exercet dulcia lusus . 
Nunc Cancro uicina canam , cui parte sinistra Consurgunt Iugulae . 
quibus aspirantibus orti Te , Meleagre , colunt flammis absentibus ustum Reddentemque tuae per mortem munera matri , Cuius et ante necem paulatim uita sepulta est , Atque Atalantaeos conatum ferre labores , Et Calydonea bellantem rupe puellam Vincentemque feram et , quam potuisse uidere Virgine maius erat , sternentem uulnere primo . 
Quaque arte Actaeon siluis metuendus , et ante Quam canibus noua praeda fuit , ducuntur et ipsi , Retibus et claudunt campos , formidine montes . 
Mendacisque parant foueas laqueosque tenacis Currentisque feras pedicarum compede nectunt Aut canibus ferroue necant praedasque reportant . 
Sunt quibus in ponto studium est cepisse ferarum Diuersas facies et caeco missa profundo Sternere litoreis monstrorum corpora harenis Horrendumque fretis in bella lacessere pontum Et colare uagos inductis retibus amnes Ac per nulla sequi dubias uestigia praedas , Luxuriae quia terra parum , fastidit et orbem Venter , et ipse gulam Nereus ex aequore pascit . 
At Procyon oriens , cum iam uicesima Cancro Septimaque ex undis pars sese emergit in astra , Venatus non ille quidem uerum arma creatis Venandi tribuit . 
catulos nutrire sagacis Et genus a proauis , mores numerare per urbes , Retiaque et ualida uenabula cuspide fixa Lentaque contritis formare hastilia nodis , Et quaecumque solet uenandi poscere cura In proprios fabricare dabit uenalia quaestus . 
Cum uero in uastos surget Nemeaeus hiatus , Exoriturque Canis latratque Canicula flammas Et rapit igne suo geminatque incendia solis . 
Qua subdente facem terris radiosque mouente Dimicat in cineres orbis fatumque supremum Sortitur , languetque suis Neptunus in undis , Et uiridis nemori sanguis decedit et herbis . 
Cuncta peregrinos orbes animalia quaerunt Atque eget alterius mundus ; natura suismet Aegrotat morbis nimios obsessa per aestus Inque rogo uiuit : tantus per sidera feruor Funditur acque uno ceu sunt in limite cuncta . 
Haec ubi se ponto per primas extulit oras , Nascentem quam nec pelagi restinxerit unda , Effrenos animos uiolentaque pectora finget Irarumque dabit fluctus odiumque metumque Totius uulgi . 
praecurrunt uerba loquentis , Ante os est animus nec magnis concita causis Corda micant et lingua rabit latratque loquendo , Morsibus et crebris dentes in uoce relinquit . 
Ardescit uitio uitium , uiresque ministrat Bacchus et in flammam saeuas exsuscitat iris . 
Nec siluas rupesque timent uastosque leones Aut spumantis apri dentes atque arma ferarum , Ecfunduntque suas concesso in corpore flammas . 
Ne talis mirere artes sub sidere tali , Cernis ut ipsum etiam sidus uenetur in astris ; Praegressum quaerit Leporem comprendere curse . 
Vltima pars magni cum tollitur orta Leonis , Crater auratis surgit caelatus ab astris . 
Inde trahit quicumque genus moresque , sequetur Inriguos ruris campos amnesque lacusque , Et te , Bacche , tuas nubentem iunget ad ulmos , Disponetue iugis imitatus fronde choreas , Robore uel proprio fidentem in bracchia ducet Teque tibi credet semperque , ut matre resectum , Adiunget calamis , segetemque interseret uuis , Quaeque alia innumeri cultus est forma per orbem Pro regione colet . 
nec parce uina recepta Hauriet , emessis et frugibus ipse fruetur Gaudebitque mero mergetque in pocula mentem . 
Nec solum terrae spem credet in annua unta : Annonae quoque uectigal mercesque sequetur Praecipue quas umor alit nec deserit unda . 
Talis effinget Crater umoris amator . 
Iam subit Erigone . 
quae cum tibi quinque feretur Partibus ereptis ponto , tollentur ab undis Clara Ariadnaeae quondam monumenta Coronae Et mollis tribuent artes . 
hinc dona puellae Namque nitent , illinc oriens est ipsa puella . 
Ille colet nitidis gemmantem floribus hortum , Pallentis uiolas et purpureos hyacinthos Liliaque et Tyrias imitata papauera luces Vernantisque rosae rubicundo sanguine florem . 
Caeruleum foliis uiridemue in germine collera Conseret et ueris depinget prata figuris , Aut uarios nectet flores sertisque locabit Ecfingetque suum sidus ; quin mutua pressos Incoquet atque Arabum siluis mulcebit odores Et medios unguenta dabit referentia flatus , Vt sit adulterio sucorum gratia maior . 
Munditiae cordi cultusque artesque decorae Et lenocinium uitae praesensque uoluptas . 
Virginis hoc anni poscunt floresque Coronae . 
At , cum per decimam consurgens horrida partem Spica feret prae se uallantis corpus aristas , Aruorum ingenerat studium rurisque colendi Seminaque in faenus sulcatis credere terris Vsuramque sequi maiorem sorte receptis Frugibus innumeris atque horrea quaerere messi ( Quod solum decuit mortalis nosse metallum : Nulla fames , non ulla forent ieiunia terris ; Diues erat census saturatis gentibus orbis ) Et , si forte labor uires tardauerit , artes Quis sine nulla Ceres , non ullus seminis uses , Subdere fracturo silici frumenta superque Ducere pendentis orbes et mergere farra Ac torrere focis hominumque alimenta parare Atque unum genus in multas uariare figuras . 
Et , quia dispositis habitatur spica per artem Frugibus , ac structo similis componitur ordo , Seminibusque suis cellas atque horrea praebet , Sculpentem faciet sanctis laquearia templis Condentemque nouum caelum per tecta Tonantis . 
Haec fuerat quondam diuis concessa figura , Nunc iam luxuriae pars est : triclinia templis Concertant , tectique auro iam uescimur auro . 
Sed parte octaua surgentem cerne Sagittam Chelarum . 
dabit et iaculum torquere lacertis , Et calamum neruis , glaebas et mittere uirgis , Pendentemque suo uolucrem deprendere caelo , Cuspide uel triplici securum figere piscem . 
Quod potius dederim Teucro sidusue genusue , Teue , Philoctete , cui malim credere parti ? 
Hectoris ille faces arcu telumque fugauit , Mittebat saeuos ignes qui mille carinis . 
Hic sortem pharetra Troiae bellique gerebat , Maior et armatis hostis subsederat exul . 
Quin etiam ille pater tali de sidere cretus Esse potest , qui serpentem super ora cubantem Infelix nati somnumque animamque bibentem Sustinuit misso petere ac prosternere telo . 
Ars erat esse patrem ; uicit natura periclum Et pariter iuuenem somnoque ac morte leuauit Tunc iterum natum et fato per somnia raptum . 
At , cum secretis improuidus Haedus in astris Erranti similis fratrum uestigia quaerit Postque gregem longo producitur interuallo , Sollertis animos agitataque pectora in usus Ecfingit uarios nec deficientia curis nec contenta domo . 
populi sunt illa ministra Perque magistratus et publica iura feruntur . 
Non illo coram digitos quaesiuerit hasta , Defueritque bonis sector , poenamque lucretur Noxius et patriam fraudarit debitor aeris . 
Cognitor est urbis . 
nec non lasciuit amores In uarios ponitque forum suadente Lyaeo , Mobilis in saltus et scaenae mollior arte . 
Nunc surgente Lyra testudinis enatat undis Forma per heredem tantum post fata canentis , Qua quondam somnumque feris Oeagrius Orpheus Et sensus scopulis et siluis addidit aures Et Diti lacrimas et morti denique finem . 
Hinc uenient uocis dotes chordaeque sonantis Garrulaque in modulos diuersa tibia forma Et quodcumque manu loquitur flatuque mouetur . 
Ille dabit cantus inter conuiuia dulcis Mulcebitque sono Bacchum noctemque tenebit . 
Quin etiam curas inter secreta mouebit Carmina furtiuo modulatus murmure uocem , Solus et ipse suas semper cantabit ad aures , Sic dictante Lyra , cum pars uicesima sexta Chelarum surget , quae cornua ducet ad astra . 
Quid regione Nepae uix partes octo trahentis Ara ferens turis stellis imitantibus ignem , In qua deuoti quondam cecidere Gigantes , Nec prius armauit uiolento fulmine dextram Iuppiter , ante deos quam constitit ipse sacerdos ? 
Quos potius fingent ortus quam templa colentis Atque auctoratos in tertia iura ministros , Diuorumque sacra uenerantis numina uoce , Paene deos et qui possint uentura uidere ? 
Quattuor adpositis Centaurus partibus effert Sidera et ex ipso mores nascentibus addit . 
Aut stimulis aget ante boues mixtasque iugabit Semine quadrupedes aut curru celsior ibit Aut onerabit equos armis aut ducet in arma . 
Ille tenet medicas artes ad membra ferarum Et non auditos mutarum tollere morbos . 
Hoc est artis opus , non exspectare gementis Et sibi non aegrum iamdudum credere corpus . 
Hunc subit Arcitenens , cuius pars quinta nitentem Arcturum ostendit ponto . 
quo tempore natis Fortuna ipsa suos audet committere census , Regalis ut opes et sancta aeraria seruent Regnantes sub rege suo rerumque ministri , Tutelamque gerant populi , domibusue regendis Praepositi curas alieno limine claudant . 
Arcitenens cum se totum produxerit undis , Ter decima sub parte feri formantibus astris Plumeus in caelum nitidis Olor euolat alis . 
Quo surgente trahens lucem matremque relinquens Ipse quoque aerios populos caeloque dicatum Alituum genus in studium censusque uocabit . 
Mille fluent artes : aut bellum indicere mundo Et medios inter uolucrem prensare meatus , Aut nidis damnare suis , ramoue sedentem Pascentemue super surgentia ducere lina . 
Atque haec in luxum . 
iam uentri longius itur Quam modo militiae : Numidarum pascimur oris Phasidos et lucis ; arcessitur inde macellum Vnde aurata nouo conuecta est aequore pellis . 
Quin etiam linguas hominum sensusque docebit Aerias uolucres nouaque in commercia ducet Verbaque praecipiet naturae lege negata . 
Ipse deum Cycnus condit uocemque sub illo Non totus uolucer , secumque immurmurat intus . 
Nec te praetereant clausas qui culmine summo Pascere aues Veneris gaudent et reddere caelo Aut certis reuocare notis , totamue per urbem Qui gestant caueis uolucres ad iussa paratas , Quorum omnis paruo consistit passere census . 
Has erit et similis tribuens Olor aureus artes . 
Anguitenens magno circumdatus orbe dracontis , Cum uenit in regione tuae , Capricorne , figurae , Non inimica facit serpentum membra creatis . 
Accipient sinibusque suis peploque fluentis Osculaque horrendis iungent impune uenenis . 
At , cum se patrio producens aequore Piscis In caelumque ferens alienis finibus ibit , Quisquis erit tali capiens sub tempore uitam , Litoribus ripisue suos circumferet annos , Pendentem et caeco captabit in aequore piscem , Cumque suis domibus concha ualloque latentis Protrahet immersus . 
nihil est audere relictum : Quaestus naufragio petitur corpusque profundo Immissum pariter quam praeda exquiritur ipsa . 
Nec semper tanti merces est parua laboris : Censibus aequantur conchae lapidumque nitori ; Sic , numquam locuples , oneratur terra profundo . 
Tali sorte suas artes per litora tractat , Aut emit externos pretio mutatque labores Institor aequoreae uaria sub imagine mercis . 
Cumque Fidis magno succedunt sidera mundo Quaesitor scelerum ueniet uindexque reorum , Qui commissa suis rimabitur argumentis In lucemque trahet tacita latitantia fraude . 
Hinc etiam immitis tortor poenaeque minister Et quisquis ueroue fauet culpamue perodit Proditur atque alto qui iurgia pectore tollat . 
Caeruleus ponto cum se Delphinus in astra Erigit et squamam stellis imitantibus exit , Ambiguus terrae partus pelagique creatur . 
Nam , uelut ipse citis perlabitur aequora pinnis Nunc summum scindens pelagus nunc alto profundi Et sinibus uires sumit fluctumque figurat , Sic , uenit ex illo quisquis , uolitabit in undis . 
Nunc alterna ferens in lentos bracchia tactus Et plausa resonabit aqua , nunc aequore mersas Diducet palmas furtiue remus in ipso , Nunc in aquas rectus ueniet passumque notabit Et uada mentitus reddet super aequora campum ; Aut immota ferens in tergus membra latusque Non onerabit aquas summisque accumbet in undis Pendebitque super : tutum sine remige uotum est . 
Illis in ponto iucundum est quaerere pontum , Corporaque immergunt undis ipsumque sub antris Nerea et aequoreas conantur uisere Nymphas , Exportantque maris praedas et rapta profondo Naufragia atque imas auidi scrutantur harenas . 
Par ex diuerso studium sociatur utrumque In genus atque uno digestum semine surgit . 
Adnumeres etiam illa licet cognata per artem Corpora , quae ualido saliunt excussa petauro Alternosque cient motus , delatus et ille Hunc iacit atque huius casu suspenditur ille , Membraue per flammas orbesque emissa flagrantis Molliter ut liquidis per humum ponuntur in undis , Delphinumque suo per inane imitantia motu Et uiduata uolant pinnis et in aere ludunt . 
At , si deficient artes , remanebit in illis Materies tamen apta ; dabit natura uigorem Atque alacris cursus campoque uolantia membra . 
Sed regione means Cepheus umentis Aquari Non dabit in lusum mores . 
facit ora seuerae Frontis is ac uultus componit pondere mentis . 
Pascentur curis ueterumque exempla reuoluent Semper et antiqui laudabunt uerba Catonis . 
Tutorisue supercilium patruiue rigorem Componet teneros etiam qui nutriat annos , Et dominum dominus praetextae lege sequatur , Quodque agat id credat , stupefactus imagine iuris . 
Quin etiam tragico praestabunt uerba coturno , Cuius erit , quamquam in chartis , stilus ipse cruentus ; Nec minus hac scelerum facie rerumque tumultu Gaudebunt : fratris luxum memorare , sepulcra Ructantemque patrem natos solemque reuersum Et caecum sine sole diem ; Thebana iuuabit Dicere bella uteri mixtumque in fratre parentem , Quin et Medeae natos fratremque patremque , Hinc uestis , flammas illinc per munera missas Aeriamque fugam natosque ex ignibus annos . 
Mille alias rerum species in carmina ducent ; Forsitan ipse etiam Cepheus referetur in actus . 
Et , siquis studio scribendi mitior ibit , Comica componet laetis spectacula ludis , Ardentis iuuenes raptasque in amore puellas Elusosque senes agilisque per omnia seruos , Quis in cuncta suam produxit saecula uitam Doctior urbe sua linguae sub flore Menander , Qui uitae ostendit uitam chartisque sacrauit . 
Et , si tanta operum uires commenta negarint , Aeternis tamen aptus erit nunc uoce poetis Nunc tacito gestu referetque affectibus ora , Et sua dicendo faciet , solusque per omnis Ibit personas et turbam reddet in uno , Aut magnos heroas aget scaenisque togatos ; Omnis fortunae uultum per membra reducet , Aequabitque choros gestu cogetque uidere Praesentem Troiam Priamumque ante ora cadentem . 
Nunc Aquilae sidus referam , quae parte sinistra Rorantis iuuenis , quem terris sustulit ipsa , Fertur et extentis praedam circumuolat alis . 
Fulmina missa refert et caelo militat ales Bis sextamque notat partem fluuialis Aquari . 
Illius in terris orientis tempore natus Ad spolia et partas surget uel caede rapinas Nec pacem a bello , ciuem discernet ab hoste , Cumque hominum derit strages , dabit ille ferarum . 
Ipse sibi lex est , et qua fert cumque uoluntas Praecipitant uires ; laus est contemnere cuncta . 
Et , si forte bonis accesserit impetus ausis , Improbitas fiet uirtus , et condere bella Et magnis patriam poterunt ornare triumphis . 
Et , quia non tractat uolucris sed suggerit arma Immissosque refert ignes et fulmina reddit , Regis erit magniue ducis per bella minister Ingentisque suis praestabit uiribus uses . 
At , cum Cassiope bis denis partibus actis Aequorei iuuenis dextra de parte resurgit , Artifices auri faciet , qui mille figuris Vertere opus possint caraeque acquirere dotem Materiae et lapidum uiuos miscere colores . 
Hinc Augusta nitent sacratis munera templis , Aurea Phoebeis certantia lumina flammis Gemmarumque umbra radiantes lucibus ignes . 
Hinc Pompeia manent ueteris monumenta triumphi Et Mithridateos uultus induta tropaea , Non exstincta acie semperque recentia flammis . 
Hinc lenocinium formae cultusque repertus Corporis atque auro quaesita est gratia frontis Perque caput ducti lapides per colla manusque Et pedibus niueis fulserunt aurea uincla . 
Quid potius matrona uelit tractare creatos Quam factum reuocare suos quod possit ad usus ? 
Ac , ne materies tali sub munere desit , Quaerere sub terris aurum furtoque latentem Naturam eruere omnem orbemque inuertere praedae Imperat et glaebas inter deprendere gazam Inuitamque nouo tandem producere caelo . 
Ille etiam fuluas auidus numerabit harenas Perfundetque nouo stillantia litora ponto Paruaque ramentis faciet momenta minutis Pactoliue leget census spumantis in aurum , Et perlucentis cupiens prensare lapillos Verticibus mediis oculos immittet auaros ; Aut coquet argenti glaebas uenamque latentem Eruet et silicem riuo saliente liquabit ; Aut facti mercator erit per utrumque metalli , Alterum et alterius semper mutabit ad usus . 
Talia Cassiope nascentum pectora finget . 
Andromedae sequitur sidus , quae Piscibus ortis Bis sex in partes caelo uenit aurea dextro . 
Hanc quondam poenae dirorum culpa parentum Prodidit , infestus totis cum finibus omnis Incubuit pontus , timuit tum naufraga tellus , Et quod erat regnum pelagus fuit . 
una malorum Proposita est merces , uesano dedere ponto Andromedan , teneros ut belua manderet artus . 
Hic hymenaeus erat , solataque publica damna Priuatis , lacrimans ornatur uictima poenae Induiturque sinus non haec ad uota paratos , Virginis et uiuae rapitur sine funere funus . 
At , simul infesti uentum est ad litora ponti , Mollia per duras panduntur bracchia cautes ; Astrinxere pedes scopulis , iniectaque uincla , Et cruce uirginea moritura puella pependit . 
Seruatur tamen in poena uultusque pudorque ; Supplicia ipsa decent ; niuea ceruice reclinis Molliter ipsa suae custos est fida figurae . 
Defluxere sinus umeris fugitque lacertos Vestis et effusi scapulis haesere capilli . 
Ter circum alcyones pinnis planxere uolantes Fleueruntque tuos miserando carmine casus Et tibi contextas umbram fecere per alas . 
Ad tua sustinuit fluctus spectacula pontus Assuetasque sibi desit perfundere rupes , Extulit et liquido Nereis ab aequore uultus Et , casus miserata tuos , rorauit et undas . 
Ipsa leui flatu refouens pendentia membra Aura per extremas resonauit flebile rupes . 
Tandem Gorgonei uictorem Persea monstri Felix illa dies redeuntem ad litora duxit . 
Isque , ubi pendentem uidit de rupe puellam , Deriguit , facie quem non stupefecerat hostis , Vixque manu spolium tenuit , uictorque Medusae Victus in Andromeda est . 
iam cautibus inuidet ipsis Felicisque uocat , teneant quae membra , catenas ; Et , postquam poenae causam cognouit ab ipsa , Destinat in thalamos per bellum uadere ponti , Altera si Gorgo ueniat , non territus ira . 
Concitat aerios cursus flentisque parentes Promissu uitae recreat pactusque maritam Ad litus remeat . 
grauidus iam surgere pontus Coeperat ac longo fugiebant agmine fluctus Impellentis onus monstri . 
caput eminet undas Scindentis pelagusque uomit , circumsonat aequor Dentibus , inque ipso rapidum mare nauigat ore ; Hinc uasti surgunt immensis torquibus orbes Tergaque consumunt pelagus . 
sonat undique Phorcys Atque ipsi metuunt montes scopulique ruentem . 
Infelix uirgo , quamuis sub uindice tanto Quae tua tunc fuerat facies ! 
quam fugit in auras Spiritus ! 
ut toto caruerunt sanguine membra , Cum tua fata cauis e rupibus ipsa uideres Adnantemque tibi poenam pelagusque ferentem Quantula praeda maris ! 
quassis hic subuolat alis Perseus et caelo pendens iaculatur in hostem Gorgoneo tinctum defigens sanguine ferrum . 
Illa subit contra uersamque a gurgite frontem Erigit et tortis innitens orbibus alte Emicat ac toto sublimis corpore fertur . 
Sed , quantum illa subit , semper , iaculata profundo , In tantum reuolat laxumque per aethera ludit Perseus et ceti subeuntis uerberat ora . 
Nec cedit tamen illa uiro , sed saeuit in auras Morsibus , et uani crepitant sine uulnere dentes ; Ecflat et in caelum pelagus mergitque uolantem Sanguineis undis pontumque exstillat in astra . 
Spectabat pugnam pugnandi causa puella , Iamque oblita sui metuit pro uindice tali Suspirans animoque magis quam corpore pendet . 
Tandem confossis subsedit belua membris Plena maris summasque iterum remeauit ad undas Et magnum uasto contexit corpore pontum , Tum quoque terribilis nec uirginis ore uidenda . 
Perfundit liquido Perseus in marmore corpus , Maior et ex undis ad cautes peruolat altas Soluitque haerentem uinclis de rupe puellam Desponsam pugna , nupturam dote mariti . 
Hic dedit Andromedae caelum stellisque sacrauit Mercedem tanti belli , quo concidit ipsa Gorgone non leuius monstrum pelagusque leuauit . 
Quisquis in Andromedae surgentis tempora ponto Nascitur , immitis ueniet poenaeque minister Carceris et duri custos , quo stante superbe Prostratae iaceant miserorum in limine matres Pernoctesque patres cupiant extrema suorum Oscula et in proprias animam transferre medullas . 
Carnificisque uenit mortem uendentis imago Accensosque rogos , cui stricta saepe securi Supplicium uectigal erit , qui denique posset Pendentem e scopulis ipsam spectare puellam , Vinctorum dominus sociusque in parte catenae , Interdum poenis innoxia corpora seruat . 
Piscibus exortis cum pars uicesima prima Signabit terrae limen , fulgebit et orbi , Aerius nascetur Equus caeloque uolabit , Velocisque dabit sub tali tempore partus Omne per officium uigilantia membra ferentis . 
Hic glomerabit equo gyros dorsoque superbus Ardua bella geret rector cum milite mixtus ; Hic stadium fraudare fide poteritque uideri Mentitus passus et campum tollere cursu . 
Nam quis ab extremo citius reuolauerit orbe Nuntius extremumue leuis penetrauerit orbem ? 
Vilibus ille etiam sanabit uulnera sucis Quadrupedum , et medicas artes in membra ferarum Nouerit , humanos et quae nascentur ad usus . 
Nixa genu species et Graio nomine dicta Engonasin , cui nulla fides sub origine constat , Dextra per extremos attollit lumina Pisces . 
Hinc fuga nascentum , dolus insidiaeque creantur , Grassatorque uenit media metuendus in urbe . 
Et , si forte aliquas animus consurget in artes , In praerupta dabit studium , uendetque periclo Ingenium , ac tenuis ausus sine limite gressus Certa per extentos ponet uestigia funes Et caeli meditatus iter compendia perdet Paene sua et pendens populum suspendet ab ipso . 
Laeua sub extremis consurgunt sidera Ceti Piscibus Andromedan ponto caeloque sequentis . 
Hoc trahit in pelagi caedes et uulnera natos Squamigeri gregis , extentis laqueare profundum Retibus et pontum uinclis artare furentis : Et uelut in laxo securas aequore phocas Carceribus claudent raris et compede nectent Incautosque trahent macularum in limina thynnos . 
Nec cepisse sat est : luctantur corpora nodis Exceptantque nouas acies ferroque necantur , Inficiturque suo permixtus sanguine pontus . 
Tum quoque , cum toto iacuerunt litore praedae , Altera fit caedis caedes : scinduntur in artus , Corpore et ex uno uarius discribitur usus . 
Illa datis melior , sucis pars illa retentis . 
Hinc sanies pretiosa fluit floremque cruoris Euomit ex mixto gustum sale temperat oris ; Illa putris turbae strages confunditur omnis Permiscetque suas alterna in damna figuras Communemque cibis usum sucumque ministrat . 
Aut , cum caeruleo stetit ipsa simillima ponto Squamigerum nubes turbaque immobilis haeret , Excipitur uasta circum uallata sagena Ingentisque lacus et Bacchi dolia complet Vmorisque uomit socias per mutua dotes Et fluit in liquidam tabem resoluta medullas . 
Quin etiam magnas poterunt celebrare salinas Et pontum coquere et ponti secernere uirus , Cum solidum certo distendunt margine campum Adpelluntque suo deductum ex aequore fluctum Claudendoque negant abitum : dum suscipit undas Area et epoto per solem umore nitescit . 
Congeritur siccum pelagus mensisque profundi Canities seducta maris , spumaeque rigentis Ingentis faciunt tumulos , pelagique uenenum , Quo perit usus aquae suco corruptus amaro , Vitali sale permutant redduntque salubre . 
At , reuoluta polo cum primis uultibus Arctos Ad sua perpetuos reuocat uestigia passus Numquam tincta uadis sed semper flexilis orbe , Aut Cynosura minor cum prima luce resurgit Et pariter uastusue Leo uel Scorpius acer Nocte sub extrema promittunt iura dei , Non inimica ferae tali sub tempore natis Ora ferent , placidasque regent commercia gentes . 
Ille manu uastos poterit frenare leones Et palpare lupos , pantheris ludere captis , Nec fugiet ualidas cognati sideris ursas Inque artes hominem peruersaque munera ducet ; Ille elephanta premet dorso stimulisque mouebit Turpiter in tanto cedentem pondere punctis ; Ille tigrim rabie soluet pacique domabit , Quaeque alia infestant siluis aninalia terras Iunget amicitia se cum , catulosque sagacis Tertia Pleiadas dotauit forma sorores Femineum rubro uultum soffusa pyropo , Inuenitque parem sub te , Cynosura , colorem , Et quos Delphinus iaculatur quattuor ignes Deltotonque tribus facibus , similique nitentem Luce Aquilam et flexos per lubrica terga dracones . 
Tum quartum quintumque genus discernitur omni E numero , summamque gradus disiungit utramque . 
Maxima pars numero censu concluditur imo , Quae neque per cunctas noctes neque tempore in omni Resplendet uasto caeli summota profundo , Sed , cum clara suos auertit Delia cursus Cumque uagae stellae terris sua lumina condunt , Mersit et ardentis Orion aureus ignes Signaque transgressus mutat per tempora Phoebus , Effulget tenebris et nocte accenditur atra . 
Tum conferta licet caeli fulgentia tempia Cernere seminibus minimis totumque micare Stipatum stellis mundum nec cedere summa Floribus aut siccae curuum per litus harenae , Sed , quot eant semper nascentes aequore fluctus , Quot decussa cadant foliorum milia siluis , Amplius hoc ignes numero uolitare per orbem . 
Vtque per ingentis populus discribitur urbes , Principiumque patres retinent et proximum equester Ordo locum , populumque equiti populoque subire Vulgus iners uideas et iam sine nomine turbam ; Sic etiam magno quaedam respublica mundo est Quam natura facit , quae caelo condidit urbem . 
Sunt stellae procerum similes , sunt proxima primis Sidera , suntque gradus atque omnia iura priorum : Maximus est populus summo qui culmine fertur ; Quoi si pro numero uires natura dedisset , Ipse suas aether flammas sufferre nequiret , Totus et accenso mundus flagraret Olympo . 
