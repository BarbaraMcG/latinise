SALUTANDI FORMULAE In primo congressu . 
Non temere docet quidam , ut salutemus libenter . 
Comis enim et blanda salutatio saepe conciliat amicitiam , inimicitiam diluit : certe mutuam benevolentiam alit augetque . 
Quidam usque adeo Demeae sunt , ingenioque agresti , ut vix salutati resalutent . 
Nonnullis hoc vitii conciliavit educatio verius , quam natura . 
Urbanitatis est , salutare obvios , aut eos , qui nos adeunt , aut quos adimus ipsi colloquendi gratia . 
Item operis aliquid agentes , coenantes , oscitantes , singultientes , sternutantes , tussientes . 
In ructu crepituve ventris salutare , hominis est plus satis urbani . 
Sed incivilius etiam , eum salutare , qui reddit urinam , aut alvum exonerat . 
Salve pater , salve matercula , salve mi frater , salve praeceptor observande , salve multum , mi patrue , salve dulcissime nepos . 
Urbanum est , addere cognationis aut affinitatis titulum , nisi quum habent aliquid odii : tum enim praestat abuti minus quidem propriis , sed plausibilioribus : veluti , quum novercam salutamus matrem ; privignum , filium ; vitricum , patrem ; sororis maritum , fratrem ; fratris uxorem , sororem . 
Idem in aetatis aut officiorum titulis faciendum . 
Gratius enim fuerit , si senem patrem , aut virum eximium salutes , quam aetatis cognomine ; etiamsi olim honoris causa dicebatur , ; g ; ron . 
Salve praefecte , salve tribune . 
Non autem , salve caligarie , aut calcearie . 
Salve adolescens , salve iuvenis . 
Senes ignotos adolescentes filiorum cognomento salutant , adolescentes vicissim illos patres aut dominos . 
Blandior salutatio inter amantes . 
Salve mea Corneliola . 
mea vita . 
mea lux . 
meum delicium . 
meum suavium . 
mel meum . 
mea voluptas unica . 
meum corculum . 
mea spesmeum solatium . 
meum decus . 
Honoris gratia , aut secus . 
Salve here . 
Ohe , salve tu quoque , bone vir . 
Salve vir ornatissime , clarissime . 
Salve etiam atque etiam , literarum decus . 
Salve plurimum , amicorum optime . 
Salve mi Maecenas . 
Salve patrone singularis . 
Salve vir spectatissime . 
Salve unicum huius aetatis ornamentum . 
Salve Germaniae delicium . 
Salvete , quotquot estis , una salute omnes . 
Salvete pariter omnes . 
Salvete belli homunculi . 
Salve congerro lepidissime . 
Salve vini pernicies . 
Salve et tu gurges , helluoque placentarum . 
Salve multum , virtutis omnis antistes . 
Salve tantundem totius probitatis exemplar . 
Salve anicula annos nata quindecim . 
Salve puella annorum octoginta . 
sit tibi cum tuo calvitio . 
tibi cum lacero naso . 
Ut salutaris , ita resalutaberis . 
Si male dixeris peius audies . 
Salve iterum atque iterum . 
Et tu salve perpetuum . 
Salve plus millies . 
Equidem malim salvere semel . 
Salve , quantum vis . 
Et tu quantum mereris . 
Salvere te iubeo . 
Quid si nolim ? 
Equidem aegrotare malim , quam tua salute salvere . 
Salva sit tua Sanctitas . 
Amplitudo . 
Celsitudo . 
Maiestas . 
Beatitudo . 
Sublimitas . 
magis vulgo receptasunt , quam probatadoctis . 
In tertia persona . 
Sapidus Erasmo suo salutem dicit . 
Sapidus Beatum suum plurima salute impertit . 
Alia forma . 
Salvus sis , Crito . 
tibi sit , vir optime . 
Et tibi melius . 
Pax tibi , frater , Christiana salutatio est , a Iudaeis profecta neque tamen repudianda . 
Similis est , Bona vita . 
Ave praeceptor . 
Equidem malim habere , quam avere . 
Ca ; re . 
Memento te Basileae esse , non Athenis . 
Cur tu igitur audes Romane loqui , quum Romae non sis ? 
precandi formulae . 
Et bene precari salutationis genus est . 
Gravidae . 
Faxit Deus ut feliciter parias : ut maritum pulchra prole facias parentem . 
Faxit illa virgo mater , ut feliciter fias mater . 
Precor , ut hic tumor uteri feliciter subsidat . 
Velint superi , ut non maiore molestia elabatur , quale illapsum est , quidquid est hoc oneris , quod gestas . 
Donet tibi Deus felix puerperium . 
Convivis . 
Sit felix convivium . 
sit universo coetui . 
Precor omnia laeta vobis omnibus . 
Deus bene fortunet vestrum convivium . 
Sternutanti . 
Sit faustum ac felix . 
Servet te Deus . 
Sit salutiferum . 
vertat Deus . 
Auspicanti quippiam . 
Sit felix et faustum reipublicae . 
Bono sit omnibus , quod instituis . 
vertat , quod agis . 
fortunet Deus tuos labores . 
Faveant superi tuis conatibus . 
Quaeso , ut , quod instituisti , superis bene fortunantibus , feliciter absolvas . 
fortunet Christus opt . 
max . 
quod in manibus est . 
Feliciter cedat , quod instituisti . 
Feliciter exeat , quod aggressus es . 
Rem sanctam aggressus es ; precor , ut felix sit exitus , ac prosperum numen adspiret pulcherrimis coeptis . 
Christus bene coepta secundet . 
Prospere succedat , quod auspicatus es . 
Deum opt . 
maximumque precor , ut istud consilium , quam est honestum , tam sit et felix . 
Bonis avibus coepta res est , melioribus exeat . 
Precor , ut bonis avibus Italiam adeas , melioribus redeas . 
Opto tibi felicem cursum , et recursum feliciorem . 
Faxit Deus , ut , itinere hoc feliciter peracto , brevi tibi prosperum reditum gratulemur . 
Contingat tibi feliciter et navigare et renavigare . 
Sit iter laetum , reditus laetior . 
Utinam ista profectio tibi succedat ex animi tui sententia . 
Utinam tibi tam iucunda sit ista profectio , quam nobis erit interim molestum tui desiderium . 
Bonis auspiciis solvas ancoram . 
Precor , ut ex utriusque votis succedat hoc iter . 
Precor , ut hic contractus commodo bonoque sit utrisque . 
Precor , ut hoc matrimonium voluptati sit omnibus nobis . 
Sospitet te Iesus opt . 
max . 
Superi propitii te nobis incolumem restituant . 
Servet te Deus animae dimidium meae . 
Opto tibi reditum incolumem . 
Precor , ut hic annus tibi laetis auspiciis ineat , laetioribus procedat , laetissimis exeat , ac saepius recurrat semper felicior . 
At ego vicissim tibi multa saecula felicissima precor , ne tu gratis sis nobis bene precatus . 
Precor , ut hic dies tibi candidus illuxerit . 
Precor , ut hic sol tibi felix surrexerit . 
Tantundem tibi reprecor . 
Sit felix exortus huius diei , et sit utrique nostrum prosperrimus . 
Opto tibi noctem prosperam , pater . 
Precor tibi noctem placidam . 
Contingat tibi felix somnus . 
Det Deus placidam quietem . 
Det somnum absque somniis . 
Faxit Deus , ut aut placide dormias , aut feliciter somnias . 
Sit tibi fausta nox . 
At ego tibi , quando gaudere soles lucro , pro una fausta mille precor faustissimas . 
Vale , in digressu . 
Valete omnes . 
vale . 
Cura , ut quam rectissime valeas . 
Valetudinem tuam cura diligenter . 
Iubeo te bene valere . 
Iam me tempus alio vocat , tu valebis . 
Valeto quam optime . 
Vale pancratice aut si mavis athletice . 
Vale , ut dignus es . 
Vale ut meritus . 
In hoc biduum valebis . 
Si me dimittis , valebis in crastinum . 
Num quid vis ? 
Est aliud quod me velis ? 
Nihil , nisi ut prospere valeas . 
Da operam , ut sis prospera valetudine . 
Age curam valetudinis tuae . 
Habe curam salutis tuae . 
Fac ut proximo congressu te laetum ac nitidum videamus . 
Iubeo te curare cuticulam . 
Cura , ut sit mens sana in corpore sano . 
Da operam , ut totus valeas , tum corpore , tum animo . 
Dabitur quidem opera . 
Valebis tu quoque . 
Tibi vicissim precor prosperam valetudinem . 
Salutare per alium . 
Frobenium iubebis meo nomine salvere plurimum . 
Erasmiolum item mea causa salutabis diligenter . 
Tum matri Gertrudi quam potes officiosissime ex me salutem dicito . 
Dic , me omnibus omnia lacta precari . 
Salutabis mihi sodalitatem diligenter . 
Amicos omnes meis verbis salutato . 
Uxori salutem ex me annunciabis . 
Fratri tuo in literis tuis meo nomine salutem adscribes . 
Mea vice salutabis affinem meum . 
Numquid tuis mandas per me ! 
Ut recte valeant . 
Estne , quod velis ad tuos perferri me nuncio ? 
Multam salutem omnibus , sed praecipue patri . 
Sunt , quos per me tuo nomine velis salutatos ? 
Omnes , qui de me percontabuntur . 
Salutem , quam mihi ab amicis attulisti , illis multo cum foenore referes . 
Quorum nomine mihi salutem attulisti , hos omnes mei gratia vicissim salutabis accurate . 
In amicis salutandis sis quaeso mihi vicarius . 
Salutassem generum meum per literas ; sed tu mihi apud illum epistolae vice fueris . 
Heus heus , quo properas ? 
Recta Lovanium . 
Resiste paulisper ; est quod tibi mandem . 
Atqui pediti non convenit sarcina . 
Quid rei est ? 
Ut Goclenium , Rutgerum , Ioannem Campensem , totumque chorum trilinguem , mihi salutes . 
Si nihil aliud imponis sarcinae , praeter salutes , facile perferam . 
Atqui ne gratis istud facias , precor , ut tibi quoque eunti ac redeunti salus sit comes . 
Reducem quo modo salutare oporteat . 
Salvum te advenire gaudemus . 
Sospitem adesse , volupe est . 
Te nobis redditum esse , voluptati est . 
Gratulamur tibi felicem reditum . 
Gratia superis , quod nobis incolumis redieris . 
Quo molestius fuit nobis tui desiderium , hoc redditus conspectus tui iucundior est . 
Gratulamur et tibi et nobis , quod vivus ac valens nobis restitutus sis . 
Hoc reditus tuus est nobis iucundior , quo minus exspectatus . 
Ego vicissim laetor , quod incolumis vos incolumes offenderim . 
Quod te salvum repererim , vehementer gaudeo . 
Non viderer mihi redisse salvus , nisi vos salvos reperissem . 
Nune demum mihi videor sospes , quum vos incolumes ac pulchre valentes conspicio . 
PERCONTANDI FORMA IN PRIMO CONGRESSU GEORGIUS , LIVINUS . 
Ge . 
Ex qua tandem corte aut cavea nobis ades ? 
Li . 
Quid ita ? 
Ge . 
Quia male saginatus . 
Quia macie pelluces totus , ariditate crepitas . 
Unde prodis ? 
Li . 
E collegio Montis acuti . 
Ge . 
Ergo ades nobis onustus literis ? 
Li . 
Imo , pediculis . 
Ge . 
Pulchre comitatus advenis . 
Li . 
Sane , nec tutum est nunc viatorem ire incomitatum . 
Ge . 
Agnosco sodalitium scholasticum . 
Ecquid novarum rerum adfers e Lutetia ? 
Li . 
Illud in primis , quod , scio , tibi videbitur incredibile : Lutetiae Beta sapit , et Quercus concionatur . 
Ge . 
Quid tu narras ? 
Li . 
Hoc , quod audis . 
Ge . 
Quid ego audio ? 
Li . 
Hoc , quod narro . 
Ge . 
Monstri simile . 
Oportet illie fungos et lapides esse auditores , ubi tales concionentur . 
Li . 
Atqui sic res habet . 
Nec audita narro , sed comperta . 
Ge . 
Oportet igitur illic plurimum sapere homines , si sapit Beta et Quercus . 
Li . 
Recte coniectas . 
PERCONTANDI DE VALETUDINE Alia . 
Ge . 
Valesne ? 
Li . 
Contemplare vultum . 
Ge . 
Quin potius lotium iubes ? 
An me putas medicum ? 
Non rogo , quid valeas ; nam facies ipsa loquitur , te belle valere : sed quomodo tibi placeas . 
Li . 
Corpus quidem belle habet , sed animo male est . 
Ge . 
At non valet , qui isthac parte laborat . 
Li . 
Sic res habent meae : corpus valet , sed aegrotat crumena . 
Ge . 
Facile isti morbo medebitur mater . 
Ut valuisti usque ? 
Li . 
Varie , ut sunt res mortalium . 
Ge . 
Satin ' recte vales ? 
Salvane res ? 
Satin ' salvae res ? 
Fuistine semper prospera valetudine ? 
Li . 
Prosperrima , gratia superis . 
Ego Dei beneficio perpetuo bellissime valui . 
Semper prospera valetudine sum usus . 
Hactenus bona valetudine fui , fausta , incolumi , felici , prospera , secunda , integra , basilica , athletica , pancratica valetudine . 
Ge . 
Prosperrima , gratia superis . 
Ego Dei beneficio perpetuo bellissime valui . 
Semper prospera valetudine sum usus . 
Hactenus bona valetudine fui , fausta , incolumi , felici , prospera , secunda , integra , basilica , athletica , pancratica valetudine . 
Li . 
Equidem pulchre valeo , si tu vales . 
Ge . 
Nihil interim molestiae fuit ? 
Li . 
Nihil , nisi quod vestra consuetudine frui non licuit . 
Ge . 
Quo pacto vales ? 
Li . 
Recte , pulchre , belle , perbelle , bellissime , perpulchre , feliciter , commode , minime male . 
Valeo , ut volo potius , quam ut mereor , basilice , pancratice , athletice . 
Ge . 
Exspectabam , ut diceres etiam , taurice . 
Male valere . 
Ge . 
Rectene vales ? 
Li . 
Vellem quidem . 
Non admodum ex sententia . 
Equidem utcunque valeo . 
Sic satis . 
Valeo ut possum , quando , ut volo , non licet . 
Ut soleo . 
Ita , ut superis visum est , Non optime sane . 
Sic , ut antehac peius nunquam . 
Valeo , ut solitus sum . 
. 
Valeo , ut solent , quibus , cum medicis res est Ge . 
Ut vales ? 
Li . 
Secus quam vellem . 
Ge . 
Qua valetudine es ? 
Li . 
Haud sane commoda , incommoda , perquam incommoda , infelici , parum prospera , parum secunda , mala , adversa , infausta , imbecilli , dubia , mediocri , vix mediocri , longe alia , quam vellem , tolerabili , qualem optem hostibus meis . 
Ge . 
Rem mihi sane quam acerbam narras . 
Prohibeant superi . 
Avertat Deus . 
Bona verba . 
Hic cupiam , te vanum esse . 
Bono sis animo oportet . 
Forti infractoque sis animo . 
Multum iuvat animus in re mala bonus . 
Fulciendus est animus spe fortunae secundioris . 
Quid morbi est ? 
Quod mali genus est ? 
Quis te morbus habet ? 
Quo morbo teneris ? 
Quid habes morbi ? 
Quis te tenet morbus ? 
Li . 
Nescio , et hoc laboro periculosius . 
Ge . 
Verum . 
Nam ad sanitatem gradus est , novisse morbum . 
Nullosne consuluisti medicos ? 
Li . 
Et quidem permultos . 
Ge . 
Quid respondent ? 
Li . 
Id , quod advocati Demiphoni apud Comicum : alius negat , alius ait , alius deliberandum censet . 
In hoc consentiunt omnes , me miserum esse . 
Ge . 
Quam pridem habet te hoc mali ? 
Diu est , quod teneris isto morbo ? 
Quantum temporis est , quod te malum hoc corripuit ? 
Li . 
Dies plus minus viginti . 
Ferme mensis est . 
Iam tertius est mensis . 
Mihi quidem seculum videtur , quod aegrotare coepi . 
Ge . 
Adnitendum censeo , ne morbus fiat familiaris . 
Li . 
Iam nimium assuevit . 
Ge . 
Num est hydrops ? 
Li . 
Negant . 
Ge . 
Num dysenteria ? 
Li . 
Non arbitror . 
Ge . 
Num febris ? 
Li . 
Opinor febris esse speciem , sed novam , ut nunc novi subinde morbi exoriuntur , antehac incogniti . 
Ge . 
At plus satis erat veterum . 
Li . 
Ita visum est naturae nimium novercae . 
Ge . 
Quoto die recurrit dolor ? 
Li . 
Quoto die , narras ? 
imo quotidie : saepius , quam Euripus . 
Ge . 
Papae ! 
malum abominandum . 
Unde contraxisti morbum ? 
Unde suspicaris , hoc esse collectum mali ? 
Li . 
Ex inedia . 
Ge . 
At non soles usque adeo superstitiosus esse , ut te ieiunio maceres . 
Li . 
Non erat religio , sed inopia . 
Ge . 
Quaenam ? 
Li . 
Quia non dabatur cibus . 
E frigore natum arbitror . 
E putribus ovis morbum ortum suspicor . 
E vino plus satis diluto . 
E crudis malis contracta est stomachi cruditas . 
Ge . 
Vide , ne ex immodico aut intempestivo studio conciliaris hoc mali , aut ex potatione largiore , aut Venere parum moderata . 
Quin accersis medicum ? 
Li . 
Timeo , ne citius morbum augeat , quam adimat . 
Metuo , ne pro remedio det venenum . 
Ge . 
Deligendus est igitur , cui tuto fidas . 
Li . 
Si moriendum est , malo semel mori , quam tot pharmacis excarnificatus . 
Ge . 
Fac igitur , ut ipse tibi sis medicus . 
Si diffidis homini medico , precor , ut sit tibi medici vice Deus . 
Sunt , qui tecti cuculla Doninicali aut Franciscana revaluerunt . 
Li . 
Idem fortassis evenisset , si lenonis pallio tecti fuissent . 
Verum ista diffdenti nihil conducunt . 
Ge . 
Fide igitur , ut reviviscas . 
Alii morbo levati sunt , nuncupatis alicui divo votis . 
Li . 
At ego cum divis non paciscor . 
Ge . 
Proinde tu vel a Christo , cui fidis , pete sanitatis benef ; cium . 
Li . 
At ego , an beneficium sit , nescio . 
Ge . 
An non beneficium est , liberari morbo ? 
Li . 
Nonnunquam mori felicius est . 
Ab illo nihil peto , nisi ut , quod scit optimum esse , mihi largiatur . 
Ge . 
Sume , quod alvum deiiciat . 
Li . 
Iam sua sponte cita est . 
Ge . 
Ciendus est alvus , movendus est alvus . 
Li . 
Imo sistendus est magis ; nam plus satis profluit . 
PERCONTANDI REDUCEM Alia . 
Ge . 
Fuitne tibi hoc iter faustum et commodum ? 
Li . 
Sic satis : nisi quod nihil usquam tutum est a la tronibus . 
Ge . 
Hic est belli ludus . 
Li . 
Est , sed sceleratissimus . 
Ge . 
Pedes advenis , an eques ? 
Li . 
Partim pedestri itinere , partim vehiculo , partim equo , partim navigio . 
Ge . 
Quo in statu sunt res Gallicae ? 
Li . 
Sane turbulento . 
Magnae bellorum minae sunt . 
Quid mali allaturi sint hostibus , nescio . 
Certe Galli iam ipsi non dicendis malis affliguntur . 
Ge . 
Unde proficiscuntur isti bellorum tumultus ? 
Li . 
Unde , nisi ex ambitione monarcharum ? 
Ge . 
At horum prudentia conveniebat sedari rerum humanarum tempestates . 
Li . 
Sedant illi quidem , sed ut Auster mare . 
Persuadent sibi , se deos esse , suaque causa mundum hunc esse conditum . 
Ge . 
Imo princeps reipublicae gratia constituitur , non respublica principis causa . 
Li . 
Imo non desunt theologi , qui frigidam suffundant , et ad hos tumultus , classicum canant . 
Ge . 
Istos ego statuerem in prima acie . 
Li . 
At illi sibi cavent post principia . 
Ge . 
Ista publica fatis curanda relinquamus . 
Tuae res quo tandem in statu sunt ? 
Li . 
Optimo , felici , mediocri , tolerabili . 
Ge . 
Quo pacto se res habent tuae ? 
num ex voto ? 
Li . 
Imo supra votum , supra meritum , supra spem . 
Ge . 
Satin ' ex sententia ? 
Satin ' salva omnia ? 
Satisne prospera omnia ? 
Li . 
Res in peiore statu esse non potest . 
Peiore in loco negocium non potest esse . 
Ge . 
Non cepisti igitur , quod captabas ? 
non contigit praeda , quam venabaris ? 
Li . 
Venabar equidem , sed irata Delia . 
Ge . 
Nihil reliquum est spei ? 
Li . 
Spei permultum , sed rei nihil . 
Ge . 
Episcopus nihil ostendit spei ? 
Li . 
Tota plaustra , totasque spei naves , sed praeterea nihil . 
Ge . 
Nihil adhuc misit ? 
Li . 
Promisit quidem largiter , at ne teruncium quidem misit . 
Ge . 
Ergo spe alendus est animus . 
Li . 
Sed hac non saginatur venter . 
Qui spe aluntur , pendent , non vivunt . 
Ge . 
Attamen hoc eras ad iter expeditior , quod nihil esset oneris in zona . 
Li . 
Fateor ; atque etiam tutior . 
Nulla enim sunt arma certiora adversus latrones . 
Sed ego malim et onus et periculum . 
Ge . 
Nihilne tibi ademptum est in via ? 
Li . 
Mihine ? 
Quaeso quid eripias nudo ? 
Aliis citius periculum erat a me . 
Licuit mihi vacuo viatori per totum iter canere et esurire . 
Numquid vis ? 
Ge . 
Quo nunc hinc abis ? 
Li . 
Recta domum , salutaturus penates iamdiu non visos . 
Ge . 
Precor , ut illic offendas omnia laeta . 
Li . 
Utinam ita velint superi . 
Nihil interim extitit novi domi nostrae ? 
Ge . 
Nihil , nisi quod reperies auctam familiam . 
Nam tua Catulla peperit tibi catulum absenti . 
Tua gallina peperit tibi ovum . 
Li . 
nuncias . 
Grata nuncias . 
At ego tibi pro isthoc nuntio polliceor evangelium . 
Ge . 
Quodnam ? 
Secundum Matthaeum ? 
Li . 
Non , sed secundum Homerum . 
En , accipe . 
Ge . 
Tibi serva tuum evangelium . 
Mihi saxorum satis est domi . 
Li . 
Ne sperne munusculum . 
Aetites est , qui gravidis admotus in nixu , maturat partum . 
Ge . 
Quid ais ? 
Est mihi sane gratissimum . 
Dispiciam , unde possim hoc donum pensare . 
Li . 
Abunde pensatum puta , si boni consulueris . 
Ge . 
Imo nihil accidere potuit magis in tempore . 
Nam uxori meae iampridem tumet uterus . 
Li . 
Illud igitur ab te stipulabor , ut si masculum ediderit , me susceptorem asciscas . 
Ge . 
Polliceor , ac tuum indetur puero nomen Li . 
Quod utrisque bene vertat . 
Ge . 
Imo nobis omnibus . 
Personae . 
MAURITIUS , CYPRIANUS . 
Ma . 
Redisti nobis obesior solito . 
Redisti procerior . 
Cy . 
At equidem mallem prudentior , aut doctior . 
Ma . 
Imberbis abieras , redisti barbatulus . 
Contraxisti tibi absens nonnihil senii . 
Quid sibi vult hic pallor ? 
quid macies ? 
quid frons caperata ? 
Cy . 
Ut est fortuna , sic est corporis habitus . 
Ma . 
Num adversa ? 
Cy . 
Nunquam mihi quitem alias secunda ; sed nunquam , quam nunc , reflavit odiosius . 
Ma . 
Doleo vicem tuam . 
Dolet mihi tua calamitas . 
Sed quid isthuc mali est ? 
Cy . 
Universae pecuniae naufragium feci . 
Ma . 
In mari ? 
Cy . 
Non , sed in littore , nondum navem ingressus . 
Ma . 
Ubinam ? 
Cy . 
In littore Britannico . 
Ma . 
habet , quod ipse nobis vivus enatasti . 
Praestat pecuniae iacturam facere , quam vitae . 
Levius est pecuniae dispendium , quam famae . 
Cy . 
Vita famaque incolumi , periit pecunia . 
Ma . 
Vita sarciri nullo pacto potest , fama aegre potest , pecunia facile alicunde sarcietur . 
Qui malum hoc accidit ? 
Cy . 
Nescio , nisi quod sic erat in fatis meis . 
Sic visum est superis . 
Sic libuit genio meo malo . 
Ma . 
Vides igitur , doctrinam ac virtutem tutissimas esse divitias , quae nec eripi possunt , nec gravant circumferentem . 
Cy . 
Pulchre tu quidem philosopharis , sed interim ego ringor . 
Alia . 
Personae . 
CLAUDIUS , BALBUS . 
Cl . 
Gratulor tibi reduci , Balbe . 
Ba . 
Et ego tibi superstiti , Claudi . 
Cl . 
Gratulor tibi in patriam reverso . 
Ba . 
Imo gratulare magis e Gallia profugo . 
Cl . 
Quid ita ? 
Ba . 
Quia illic bellis fervent omnia . 
Cl . 
Quid Musis cum Marte ? 
Ba . 
Atqui illic ne Musis quidem parcitur . 
Cl . 
Tu igitur feliciter elapsus es . 
Ba . 
At non sine periculo . 
Cl . 
Totus alius nobis redisti . 
Ba . 
Qui sic ? 
Cl . 
Ex Hollando versus es in Gallum . 
Ba . 
Quid ? 
an capus eram , quum hinc abirem ? 
Cl . 
Vestis indicat te mutatum ex Batavo in Gallum . 
Ba . 
Hanc metamorphosin malim , quam in gallinam . 
Sed ut cuculla non facit monachum , ita nec vestis Gallum . 
Cl . 
Iamne calles Gallice ? 
Ba . 
Sic satis . 
Cl . 
Quo pacto didicisti ? 
Ba . 
Magistris haudquaquam mutis . 
Cl . 
Quibus ? 
Ba . 
Mulierculis , quovis turture loquacioribus . 
Cl . 
In tali ludo facile discimus loqui . 
Sonasne probe sermonem Gallicum ? 
Ba . 
Imo et Latinum sono Gallice . 
Cl . 
Nunquam igitur scribes bona carmina . 
Ba . 
Cur ita ? 
Cl . 
Quia periit tibi syllabarum quantitas . 
Ba . 
Mihi satis est qualitas . 
Cl . 
Quid ? 
estne Lutetia immunis a pestilentia ? 
Ba . 
Non est , sed perpetua non est : aliquando remittit sese , mox recrudescit ; nonnunquam intermittitur deinde recipit sese . 
Cl . 
Non sat erat malorum , ubi bellum est ? 
Ba . 
Erat , nisi secus esset visum superis . 
Cl . 
Annonae caritatem istic esse oportet . 
Ba . 
Imo penuriam . 
Omnium rerum illic inopia est , praeterquam sceleratorum militum . 
Bonorum virorum illic est mira vilitas . 
Cl . 
Quid accidit Gallis , ut bellum suscipiant cum aquila ? 
Ba . 
Quia movet illos exemplum scarabei , qui non cessit aquilae . 
In bello nemo sibi non videtur Hercules . 
Cl . 
Non te remorabor diutius . 
Alias latius nugabimur , quum erit utrique commodum . 
Nunc alio me vocant negotiola quaedam . 
DOMESTICA CONFABULATIO Personae . 
PETRUS , MIDA puer , IODOCUS . 
Pe . 
Heus , heus puer . 
Nemon ' huc prodit ? 
Mi . 
Hic , opinor effringet fores . 
Familiarem oportet esse . 
O lepidum caput ! 
Quid adfers , mi Petre ? 
Pe . 
Me ipsum . 
Mi . 
Nae tu rem haud magni pretii huc attulisti . 
Pe . 
Atqui magno constiti patri meo . 
Mi . 
Credo pluris , quam revendi possis . 
Pe . 
Ceterum Iodocus estne domi ? 
Mi . 
Incertus sum ; sed visam . 
Pe . 
Quin tu potius abi , et roga ipsum , an velit nunc esse domi . 
Mi . 
Abi tu potius , sisque tibi ipsi Mercurius . 
Pe . 
Heus Iodoce , num es domi ? 
Io . 
Non sum . 
Pe . 
Impudens , non ego audio te loquentem ? 
Io . 
Imo tu impudentior . 
Nuper ancillae tuae credidi , te non esse domi , et tu non credis mihi ipsi ? 
Pe . 
Aequum dicis , par pari relatum . 
Io . 
Equidem ut non omnibus dormio , ita non omnibus sum domi . 
Tibi posthac semper ero . 
Pe . 
Sed tu mihi videre cochleae vitam agere . 
Io . 
Qui sic ? 
Pe . 
Quia perpetuo domi latitar , nec usquam prorepis . 
Non secus , atque claudus sutor , iugiter domi desides . 
Tu tibi domi situm contrahis . 
Io . 
Est , quod agam domi ; foris nihil est negotii ; et si quid esset , tamen hoc coelum me dies aliquot a publico cohibuisset . 
Pe . 
At nunc sudum est , et invitat ad deambulandum . 
Vide , ut blanditur . 
Io . 
Si prodeambulare lubet , non recuso . 
Pe . 
Plane videtur hoc utendum coelo . 
Io . 
Asciscendus est unus aut alter congerro . 
Pe . 
Fiet , modo dicar , quos velis . 
Io . 
Quid si Hugonem ? 
Pe . 
Haud multum interrest inter Hugonem et nugonem . 
Io . 
Age , placet . 
Pe . 
Quid si Alardum ? 
Io . 
Homo minime mutus est . 
Quod auribus diminutum est , lingua pensat . 
Pe . 
Si videtur , Nevium adiungemus . 
Io . 
Si quidem dabitur illius copia , nunquam erit fabularum inopia . 
Placent confabulones ; superest , ut locum dispicias amoenum . 
Pe . 
Ego vero tibi locum ostendam , ubi nec nemoris umbram , nec pratorum smaragdinum virorem , nec fontium vivas scatebras desiderabis . 
Dices dignam Musis sedem . 
Io . 
Magnifice polliceris . 
Pe . 
Nimium affixus es libris . 
Nimium assides libris . 
Immodico studio te ipsum maceras . 
Io . 
Malim studio macrescere , quam amore . 
Pe . 
At non ideo vivimus , ut studeamus : sed ideo studemus , ut suaviter vivamus . 
Io . 
Mihi vero vel immori chartis dulce est . 
Pe . 
Equidem immorari probo , immori non probo . 
Ecquid voluptati fuit haec deambulatio ? 
Io . 
Me quidem vehementer oblectavit . 
Alia . 
Personae . 
AEGIDIUS , LEONARDUS . 
Ae . 
Quo noster Leonardus ? 
Le . 
Ad te ibam . 
Ae . 
Istud quidem facis insolens . 
Le . 
Quam ob rem ! 
Ae . 
Quia iam annus est , quod nos non inviseris . 
Le . 
Malo in hanc peccare partem , ut desiderer , quam ut obtundam . 
Ae . 
Imo boni amici nulla est apud me satietas . 
Imo quo crebrius venies , hoc mihi venies gratior . 
Le . 
Quid interim agitur domi tuae ? 
Ae . 
Multa sane , quae nolim . 
Le . 
Non miror . 
Sed iamne peperit uxor ? 
Ae . 
Iamdudum , et quidem gemellos . 
Le . 
Quid ego audio ? 
Ae . 
Sic res habet : atque illi iam denuo tumet uterus . 
Le . 
Isthoc pacto solet augeri familia . 
Ae . 
Sed utinam fortuna sic augeret pecuniam , ut uxor familiam . 
Le . 
Iamne elocasti filiam ? 
Ae . 
Nondum . 
Le . 
Vide , ne parum tutum sit , virginem tam grandem detinere domi . 
Quaerendus est gener aliquis . 
Ae . 
Nihil opus . 
Iam proci complures illam ambiunt sponsam . 
Le . 
Quid igitur superest , nisi ut e multis deligas , qui tibi maxime sit accommodus ? 
Ae . 
Omnes eiusmodi sunt , ut nesciam , quem cui praeferam : sed abhorret a nuptiis filia . 
Le . 
Quid ais ? 
Atqui , ni fallor , iamdudum nubilis est . 
Iamdudum est apta viro , matura coniugio . 
Iampridem est tempestiva viro . 
Le . 
Quidni , annum egressa iam decimum septimum ? 
Annum iam agens undevigesimum . 
Annos nata decem et octo . 
Ae . 
Cur abhorret igitur a matrimonio ? 
Le . 
Ait , se velle Christo nubere . 
Ae . 
Sane multas habet ille sponsas . 
An malo genio nupsit , quae caste vivit cum marito ? 
Le . 
Mihi quidem non videtur . 
Ae . 
Quis Deus hunc affectum afflavit filiae ? 
Le . 
Nescio , sed abduci ab hoc proposito nullis rationibus potest . 
Ae . 
Vide , ne sint incantatores , qui instigent et allectent . 
Le . 
Novi ego istos plagiarios . 
Sedulo arceo hoc hominum genus ab aedibus meis . 
Le . 
Quid igitur est in animo ? 
Morem geres animo puellae ? 
Ae . 
Quod si pertendet , ut coepit , non pugnabo cum illius animo , ne forte videar qeomace n vel potius monacomace n . 
Le . 
Religiose tu quidem loqueris . 
Sed etiam atque etiam fac explores virginis constantiam , ne post facti poeniteat , quum mutare non erit integrum . 
Ae . 
Equidem adnitar pro mea virili . 
Le . 
Quid rerum gerunt filii ? 
Ae . 
Natu maximus iamdudum maritus est , brevi pater futurus . 
Minimum ablegavi Lutetiam . 
Nani hic nihil aliud , quam ludebat . 
Le . 
Quid eo ? 
Ae . 
Ut Magister nobis redeat stultior , quam exierat . 
Le . 
Bona verba . 
Ae . 
Medius iam coepit initiari sacris . 
Le . 
Precor , ut bene vertat omnibus . 
Alia . 
Personae . 
MOPSUS , DROMO . 
Mo . 
Quid fit ? 
Quid agitur , Dromo ? 
Dr . 
Sedetur . 
Mo . 
Video . 
Sed quomodo se res habent tuae ? 
Dr . 
Ut solent iis , quibus superi sunt parum propitii . 
Mo . 
Isthuc ominis avertat Deus . 
Quid agis ? 
Dr . 
Equidem otium ago . 
Id quod vides , nimirum nihil . 
Mo . 
Praestat otiosum esse , quam nihil agere . 
Ego te fortassis occupatum seriis negotiis interpello . 
Dr . 
Imo maxime vacuum . 
Iam enim me ceperat otii taedium , et congerronem desiderabam . 
Mo . 
Fortassis impedio , interrumpo , interturbo tua negotia . 
Dr . 
Imo taedium otii discutis . 
Mo . 
Da veniam , si te parum in tempore interpellavi . 
Dr . 
Imo ipso in tempore advenis . 
Opportune te huc attulisti . 
Optatus ades . 
Interventus tuus est mihi vehementer gratus . 
Mo . 
Fortassis aliquid seriae rei inter vos agitur , cui nolim esse impedimento . 
Dr . 
Imo lupus , quod aiunt , ades in fabula . 
Nam de te sermo erat . 
Mo . 
Facile crediderim nam mihi huc venienti mire tinniebat auris . 
Dr . 
Utra ? 
Mo . 
Laeva . 
Unde coniicio , nihil magnifice de me fuisse praedicatum . 
Dr . 
Imo nihil non honorificum . 
Mo . 
Vanum igitur fuerit oportet . 
Sed quid est bonae rei ? 
Dr . 
Aiunt , te venatorem esse factum . 
Mo . 
Imo iam intra casses meos est praeda , quam venabar . 
Dr . 
Quaenam ? 
Mo . 
Lepida puella , quam perendie ducturus sum : vosque oro , ut meas nuptias vestra praesentia dignemini honestare . 
Dr . 
Quaenam est sponsa ? 
Mo . 
Aloisia , Chremetis filia . 
Dr . 
Egregium spectatorem formarum ! 
Tuis oculis adlubuit illa , nigro capillitio , simis naribus , ore praelargo , ventre prominulo ? 
Mo . 
Desinite . 
Mihi eam duxi , non vobis . 
Non sat est , quod suo regi pulchra est regina ? 
Ita demum mihi illa placebit , si vobis non admodum placeat . 
Alia . 
SYRUS , GETA . 
Sy . 
Opto tibi multam felicitatem . 
Ge . 
Et ego tibi conduplicatum opto , quicquid optas mihi . 
Sy . 
Quid agis rei ? 
Ge . 
Confabulor . 
Sy . 
Quid ? 
confabulare solus ? 
Ge . 
Ut vides . 
Sy . 
Proinde tibi videndum , ut cum homine probo fabuleris . 
Ge . 
Imo cum lepidissimo congerrone fabulor . 
Sy . 
Quo ? 
Ge . 
Apuleio . 
Sy . 
Istud quidem nunquam non facis . 
Sed amant alterna Camoenae . 
Tu perpetuo studes . 
Ge . 
Non est ulla studiorum satietas . 
Sy . 
Verum , sed est tamen modus quidam . 
Non omittenda quidem sunt studia , sed tamen intermittenda nonnunquam . 
Non abiicienda sunt , sed relaxanda . 
Nihil suave , quod perpetuum . 
Voluptates commendat rarior usus . 
Tu nihil aliud , quam studes . 
Perpetuo studes . 
Continenter incumbis literis . 
Indesinenter inhaeres chartis . 
Studes noctes ac dies . 
Nunquam non studes . 
Assiduus es in studio . 
Iugiter intentus es libris . 
Nullum facis studendi finem , neque modum . 
Nullam studiis tuis requiem intermisces . 
Nunquam studendi laborem nec intermittis , nec remittis . 
Ge . 
Age , tuo more facis . 
Rides me , ut soles . 
Nunc ludis tu quidem me . 
Salse me rides . 
Satyricum agis . 
Naso me suspendis adunco . 
Non me fallit tuum scomma . 
Nunc plane ioco mecum agis . 
Sum tibi risui . 
Rideor abs te . 
Pro delectamento me habes . 
Nunc me ludos deliciasque facis . 
Eadem opera assue mihi auriculas asini . 
Ipsi codices pulvere situque obducti loquuntur , quam sim immodicus in studio . 
Sy . 
Emoriar , ni loquor ex animo . 
Dispeream , si quid fingo . 
Ne vivam , si quid simulo . 
Loquor id , quod sentio . 
Quod res est , dico . 
Serio loquor . 
Ex animo loquor . 
Non secus sentio , quam loquor . 
Cur non visis ? 
Ge . 
Quid causae est , quod tam diu nos non inviseris ? 
Quid rei est , quod nos tam raro visis ? 
Quid accidit , quod tanto tempore nos non adieris ? 
Quare tam rarus es salutator ? 
Quid sibi vult , quod nos tam diu non conveneris ? 
Quid obstitit , quo minus visas nos frequentius ? 
Quid impedimento fuit , quo minus iam diu feceris nobis tui videndi copiam ? 
Non licuit per occupationes . 
Sy . 
Non licuit per otium . 
Volui quidem , at non licuit mihi per mea negotia . 
Hactenus non sinebant negotia , ut te viserem . 
Non patiebantur undae negotiorum , quibus involvebar , ut te salutarem . 
Occupatior fui , quam ut potuerim . 
Tam variis distringebar curis , ut mihi non fuerit liberum adire te : vix ipsi mihi fuit copia mei , sic me totum molesta quaedam negotia possidebant Negotiis meis imputabis , non mihi . 
Non defuit voluntas , sed vetuit necessitas . 
Hactenus non vacavit . 
Hactenus non contigit otium . 
Hactenus non fuit vacuum . 
Non licuit per valetudinem . 
Non licuit per tempestatem . 
Ge . 
Equidem accipio tuam excusationem , sed hac lege , ne saepius utaris . 
Excusatio tua iustior est , quam vellem , si quidem valetudo fuit in causa . 
Hac lege mihi purgatus eris , si , quod cessatum est , officio sarcias : si superiorem cessationem crebra visatione penses . 
Sy . 
Tu nihil moraris istiusmodi officia nimium vulgaria . 
Amicitia nostra firmior est , quam ut sit officiis istis vulgaribus alenda . 
Satis crebro visit , qui constanter amat . 
Ge . 
Male sit istis curis , quae te nobis adimunt . 
Quid imprecer istis negotiis , quae talem amicum nobis invident ? 
Pessime sit isti febri , quae nos tam gravi desiderio torsit tui . 
Male pereat ista febris , te quidem incolumi . 
MANDANDI AC POLLICENDI IACOBUS , SAPIDUS . 
Ia . 
Quaeso , ut haec res tibi cordi sit . 
Etiam atque etiam rogo , ut hoc negotium tibi sit curae . 
Hac in re velim , ut totum Sapidum exseras . 
Si me amas , causam hanc tractabis diligenter . 
Hac in re quaeso , ut advigiles . 
Curabis hanc rem mea causa diligenter . 
Si vere is es , quem semper esse te mihi persuasi , fac , ut sentiam hac in causa , quanti me facias . 
Sa . 
Desine ; ego tibi hoc effectum reddam , et quidem propediem . 
Eventum praestare non possum : illud polliceor mihi nec fidem , nec studium defuturum . 
Curabo diligentius , quam si mea res ageretur : quamquam meam esse duco , quae sit amici . 
Faciam , ut in me quidvis desideres citius , quam fidem ac diligentiam . 
Tu fac , in utramque dormias aurem : ego tibi hoc confectum dabo . 
Tu quietus esto , in me recipio provinciam omnem . 
Gaudeo mihi datam occasionem , qua declarem animum in te meum . 
Equidem oratione nihil polliceor , sed re praestabo , quicquid est amici sinceri et ex animo bene volentis . 
Nolim te lactare vana spe . 
Illud efficiam ut dicas , hoc negotii mandatum amico . 
Successus . 
Sa . 
Res successit opinione melius . 
Fortuna votis utriusque favit . 
Si fortuna , tibi nupsisset , non potuisset esse obsequentior . 
Res tua et ventis et amne secundo processit . 
Vicit etiam vota nostra fortunae faventis afflatus . 
Opinor , te litasse Rhamnusiae , cui sic ex sententia cadunt omnia . 
Plus impetravi , quam fuissem ausus optare . 
Ventis per omnia secundis hic cursus nobis peractus est . 
Res omnis cecidit ex sententia . 
Pulchre nobis cecidit haec alea . 
Opinor , volasse noctuam , adeo feliciter exiit nobis parum sapienter institutum . 
Gratiarum actio . 
Ia . 
Equidem et gratiam habeo , et habiturus sum , quoad vivam , maximam . 
Pro isto tuo in me officio pares agere gratias vix possum , referre nequaquam . 
Video , quantum debeam tuo in me studio . 
Nihil miror ; neque enim tu quicquam novi fecisti , et hoc magis debeo . 
De isthoc tuo in me officio amo te , mi Sapide , ut par est , maxime . 
Quod hac in causa praestiteris amicum minime aulicum , et habetur a me gratia , et semper habebitur . 
Quod meum negotium tibi cordi fuerit , amo te , et habeo gratiam . 
Isthoc officio gratiam inisti apud me maximam . 
Pergratum est , quod causam meam egeris bona fide . 
Ex omnibus officiis , quae tu plurima in me contulisti , hoc est longe gratissimum . 
Referre gratiam parem nequaquam possum : agere accuratius , inter nos supervacaneum sit : quod unum possum , habebo , dum vixero . 
Isthoc beneficio fateor , tibi me magnopere devinctum esse . 
Hoc nomine plus tibi debeo , quam unquam solvendo esse queam . 
Hoc beneficio arctius me tibi devinxisti , quam ut possim dissolvere . 
Obligatiorem me tibi reddidisti , quam ut nomen meum e tuo diario possim unquam expungere . 
Hoc officio me sic tuum reddidisti , ut nullum mancipium aeque sit in rebus heri sui . 
Hac re me tibi divinctiorem reddidisti , quam ut umquam aes alienum possim resolvere . 
Plurimis nominibus tibi debeo , sed non alio plus , quam hoc . 
Pro mediocribus beneficiis agendae sunt gratiae : hoc maius est , quam ut conveniat verbis gratias agere . 
Responsio . 
Sa . 
Aufer mihi ista . 
Maior est nostra necessitudo , quam ut vel tu mihi , vel ego tibi pro ullo officio debeam gratias agere . 
Non contuli hoc in te beneficium , sed retuli . 
Mihi quidem abunde relatam gratiam arbitror , si gratum est , quod feci sedulo . 
Non est , cur mihi gratias agas , si pro tot tuis in me beneficiis non vulgaribus hoc officioli rependi . 
Equidem nihil laudis mereor : ingratissimus habendus , si defuissem amico . 
Quicquid est in rebus meis , quicquid mea cura praestari potest , hoc tam tuum esse ducito , quam id , quod est maxime tuum . 
Videor mihi beneficium accepisse , quod nostrum officium boni consulis . 
Pro tantillo officio mihi tam accurate gratias agis , quasi non multo maiora tibi debeam . 
Sibi bene facit , qui bene facit amico . 
Qui bene meretur de amico , non dat beneficium , sed foenerat . 
Si ex animo probas officium in te meum , fac utare saepius . 
Ita credam , tibi gratum esse , quod feci , si , quoties desiderabis operam meam , non roges , sed imperes , quod voles . 
DE VOTIS TEMERE SUSCEPTIS Alia in congressu . 
ARNOLDUS , CORNELIUS . 
Ar. Salve multum , Corneli , iam toto seculo desiderate . 
Co . 
Salve et tu sodalis exoptatissime . 
Ar. Iam desperabamus reditum tuum . 
Ubi tamdiu peregrinatus es ? 
Co . 
Apud inferos . 
Ar. Non admodum veri dissimile dicis , adeo nobis redisti squalidus , macilentus , ac pallidus . 
Co . 
Imo ab Hierosolymis adsum tibi , non a profundis Manibus . 
Ar. Quis Deus , aut quis ventus te illuc adegit ? 
Co . 
Quae res adigit alios innumeros . 
Ar. Stultitia , ni fallor . 
Co . 
Igitur hoc convicii non in me solum competet . 
Ar. Quid illic venabare ? 
Co . 
Ut miser essem . 
Ar. Isthuc licebat domi . 
Estne illic , quod tu putes spectatu dignum ? 
Co . 
Ut ingenue fatear tibi , propemodum nihil . 
Ostenduntur quaedam monumenta vetustatis , quorum mihi nihil non videbatur commentitium et excogitatum ad alliciendos simplices et credulos . 
Imo nec hoc arbitror illos certo scire , quo loco sita fuerit olim Hierosolyma . 
Ar. Quid igitur vidisti ? 
Co . 
Magnam ubique barbariem . 
Ar. Nihilo sanctior redis ? 
Co . 
Imo multis partibus deterior . 
Ar. Nummatior ergo ? 
Co . 
Imo nudior leberide . 
Ar. An non poenitet igitur tam longinquae peregrinationis frustra susceptae ? 
Co . 
Nec pudet , quia tam multos habeo stultitiae meae sodales : nec poenitet , quia frustra iam sit poenitere . 
Ar. Nihil ergo fructus refers e tam difficili peregrinatione ? 
Co . 
Multum . 
Ar. Quid tandem ? 
Co . 
Quia posthac vivam suavius . 
Ar. An quia iucundum est meminisse laborum actorum ? 
Co . 
Est isthuc quidem nonnihil , sed non in hoc sunt omnia . 
Ar. Estne aliud praemium ? 
Co . 
Est sane . 
Ar. Quod ? 
effare . 
Co . 
Magna voluptate , quoties libebit , et ipse me afficiam , et alios , mentiendo , quoties itinerarium meum recitabo in conciliabulis aut in conviviis . 
Ar. Profecto non tu procul aberras a scopo . 
Co . 
Deinde non minus capiam voluptatis , quum alios audiam mentientes de rebus , quas nec audierunt unquam , nec viderunt . 
Idque faciunt tanta confidentia , ut , quum narrent Siculis gerris vaniora , tamen sibi etiam persuadeant , se vera loqui . 
Ar. Mira voluptas ! 
Non omnino tibi periit oleum et opera , quod aiunt . 
Co . 
Imo hoc arbitror aliquanto consultius , quam quod faciunt isti , qui paullo pecunia conducti proficiscuntur in militiam , omnium scelerum scholam . 
Ar. Sed illiberalis est voluptas , ex mendaciis voluptatem capere . 
Co . 
Verum hoc aliquanto liberalius , quam obtrectatione vel delectare , vel delectari , aut alea tempus et rem perdere . 
Ar. Cogor equidem pedibus in tuam ire sententiam . 
Co . 
Verum est et alius fructus . 
Ar. Quis ? 
Co . 
Si quis erit amicus egregie charus , affinis huic insaniae , eum admonebo , domi maneat ; ut nautae solent , eiecti naufragio , monere navigaturos , quid periculi sit vitandum . 
Ar. Utinam mihi monitor adfuisses in tempore ! 
Co . 
Quid ? 
num similis morbus te quoque corripuit ? 
Num afflavit et te huius mali contagium ? 
Ar. Visi Romam et Compostellam . 
Co . 
Deum immortalem , quanto mihi solatio est , te contigisse stultitiae meae socium ! 
Quae Pallas isthuc tibi misit in mentem ? 
Ar. Non Pallas , sed ipsa Moria , praesertim quum domi haberem uxorem integra adhuc aetate , liberos aliquot , et familiam , quae pendebat ex me , et opera mea quotidiana alitur . 
Co . 
Oportuit fuisse seriae rei quippiam , quod te a charissimis tuis distraxerit . 
Narra obsecro . 
Ar. Pudet dicere . 
Co . 
Non apud me , qui , ut scis , eodem tenear malo . 
Ar. Compotabamus aliquot vicini . 
Ubi vitio incaluerat animus , erat , qui praedicabat , sibi esse in animo , salutare divum Iacobum : erat alter , qui divum Petrum . 
Illico non defuit unus aut alter , qui sponderent , se comites fore . 
Tandem visum est , ut omnes irent simul . 
Ego , ne viderer parum commodus compotor , pollicitus sum et ipse . 
Mox agitari coeptum , utro potius iremus , Romam , an Compostellam . 
Factum est senatusconsultum , ut bonis auspiciis utroque postridie proficisceremur omnes . 
Co . 
O grave decretum , dignius , quod vino inscriberetur , quam aeri . 
Ar. Ac mox ingens obambulat patera , quam ubi suo quisque ordine ebibisset , votum factum est inviolabile . 
Co . 
Nova religio ; sed num omnibus contigit reditus incolumis ? 
Ar. Omnibus , praeterquam tribus , quorum unus in profectione moriens , mandavit nobis , ut suis verbis salutem diceremus Petro et Iacobo . 
Alter periit Romae , iussitque , ut suo nomine salutaremus uxorem ac liberos . 
Tertium reliquimus Florentiae , valetudinis plane deploratae . 
Opinor iam esse apud superos . 
Co . 
Adeone pius erat ? 
Ar. Imo nugator maximus . 
Co . 
Unde igitur isthuc suspicare ? 
Ar. Quia peram habebat indulgentiis largissimis distentam . 
Co . 
Audio : sed iter est longum in coelum , nec satis , ut audio , tutum , ob latrunculos , qui obsident regionem aeris mediam . 
Ar. Verum : sed ille sat erat munitus diplomatibus . 
Co . 
Qua lingua descriptis ? 
Ar. Romana . 
Co . 
In tuto est igitur ? 
Ar. Est , Nisi forte incidat in genium aliquem , qui latine nesciat : tum esset illi redeundum Romam , et novum diploma impetrandum . 
Co . 
Bullae venduntur illic et mortuis ? 
Ar. Maxime . 
Co . 
Sed interim illud mihi monendus es , ne quid effutias incogitantius : iam enin Corycaeis plena sunt omnia . 
Ar. Ego vero nihil elevo indulgentias , sed combibonis mei stultitiam rideo , qui quum esset alioqui nugator nugacissimus , salutis suae proram , ut aiunt , ac , puppim in membrana collocavit potius , quam in correctis affectibus . 
Sed quando fruemur illa voluptate , quam modo praedicabas ? 
quam modo praedicabas ? 
co . 
Quum erit commodum , adornabimus compotatiunculam aliquam , vocabimus nostri ordinis homines , ibi certabimus mentiendo , nosque affatim mutuis mendaciis oblectabimus . 
Co . 
Age fiat . 
DE CAPTANDIS SACERDOTIIS Alia . 
Personae . 
PAMPHAGUS , COCLES . 
Pa . 
Aut parum prospiciunt oculi , aut Coclitem veterem compotorem meum video . 
Co . 
Imo nihil te fallunt oculi tui : vides sodalem ex animo tuum . 
Nulla cuiquam erat spes reditus tui , qui tot annos abfueris , ignaris omnibus quae te terrarum haberet regio . 
Sed unde ? 
dic , quaeso . 
Pa . 
Ab antipodibus . 
Co . 
Imo ab insulis , opinor , Fortunatis . 
Pa . 
Gaudeo , quod agnoveris sodalem tuum : nam verebar , ne sic domum redirem , quemadmodum rediit Ulysses . 
Co . 
Quonam pacto rediit ille ? 
Pa . 
Nec ab uxore est agnitus . 
Solus canis iam vetulus , mota cauda dominum agnovit . 
Co . 
Quot annos ille domo abfuerat ? 
Pa . 
Viginti . 
Co . 
Tu plures abfuisti : nec tamen fefellit me tua facies . 
Sed quis isthuc narrat de Ulysse ? 
Pa . 
Homerus . 
Co . 
Oh , ille , ut aiunt , pater est omnium fabularum . 
Fortassis uxor interim asciverat taurum alium , et idcirco non agnovit UIyssem suum . 
Pa . 
Imo nihil illa castius : sed Pallas addiderat Ulyssi senium , ne posset agnosci . 
Co . 
Qui tandem agnitus est ? 
Pa . 
E tuberculo , quod habebat in digito pedis : id animadvertit nutrix iam admodum anus , dum illi pedes lavat . 
Co . 
O curiosam lamiam ! 
Et tu miraris , si ego te agnovi ex isto tam insigni naso ? 
Pa . 
Nihil me poenitet huius nasi . 
Co . 
Nec est , cur poeniteat , quum organum tibi sit ad res tam multas utile . 
Pa . 
Ad quas ? 
Co . 
Primum ad exstinguendas lucernas erit cornu vice . 
Pa . 
Perge . 
Co . 
Deinde si quid hauriendum erit e cavo profundiore , fuerit loco promuscidis . 
Pa . 
Papae ! 
Co . 
Si manus erunt occupatae , licebit uti vice paxilli . 
Pa . 
Etiamne amplius ? 
Co . 
Conducet excitando foculo , si defuerit follis . 
Pa . 
Belle narras . 
Quid praeterea ? 
Co . 
Si lumen officiat scribenti , praebebit umbraculum . 
Pa . 
Ha ha he : est praeterea , quod dicas ? 
Co . 
In bello navali praebebit usum harpagonis . 
Pa . 
Quid in bello terrestri ? 
Co . 
Erit loco clypei . 
Pa . 
Quid deinde ? 
Co . 
Findendis lignis erit cuneus . 
Pa . 
Probe . 
Co . 
Si praeconem agas , erit tuba : si classicum canas , cornu : si fodias , ligo : si metas , falx : si naviges , ancora : in popina fuerit fuscina : in piscando hamus . 
Pa . 
O me felicem ! 
Nesciebam me circumferre tam ad multa conducibilem supellectilem . 
Co . 
Sed quis interim terrarum angulus te habuit ? 
Pa . 
Roma . 
Co . 
At qui fieri potuit , ut in tanta luce nemo te sciret vivum ? 
Pa . 
Imo nusquam magis latent boni viri ; adeo , ut saepe clarissima luce neminem videas in frequenti foro . 
Co . 
Redis igitur nobis onustus sacerdotiis . 
Pa . 
Venatus equidem sum sedulo : at parum favit Delia . 
Nam complures illic piscantur hamo , quod dici solet , aureo . 
Co . 
Stultum piscandi genus . 
Pa . 
Et tamen pulchre succedit nonnullis . 
Sed non omnibus feliciter cadit haec alea . 
Co . 
An non insigniter stulti sunt , qui plumbum commutant auro ? 
Pa . 
Sed non intelligis , in plumbo sacro venas auri subesse . 
Co . 
Quid igitur ? 
redisti nobis nihil aliud , quam Pamphagus ? 
Pa . 
Non . 
Co . 
Quid igitur ? 
Pa . 
Lupus hians . 
Co . 
Felicius redeunt , qui asini redeunt , sacerdotiorum sarcina graves . 
Cur mavis sacerdotium , quam uxorem ? 
Pa . 
Quia mihi placet otium . 
Arridet Epicurea vita . 
Co . 
At mea sententia suavius vivunt , quibus est lepida puella domi , quam complectantur , quoties libet . 
Pa . 
Sed adde , nonnunquam quum non libet . 
Amo voluptatem perpetuam . 
Qui ducit uxorem , uno mense felix est : cui contingit optimum sacerdotium , in omnem usque vitam fruitur gaudio . 
Co . 
Sed tristis est solitudo : adeo ut nec Adam suaviter victurus fuerit in Paradiso , nisi Deus illi adiunxisset Evam . 
Pa . 
Non deerit Eva , cui sit opulentum sacerdotium . 
Co . 
Sed voluptas non est voluptas , quae cum mala fama , malaque conscientia coniuncta est . 
Pa . 
Verum dicis : et idcirco mihi in animo est , confabulatione librorum solitudinis taedium fallere . 
Co . 
Istis quidem sodalibus nihil iucundius . 
Sed redisne ad tuam piscationem ? 
Pa . 
Redeo , si liceat parare novam escam . 
Co . 
Aureamne , an argenteam ? 
Pa . 
Utramlibet . 
Co . 
Bono animo es ; pater suppeditabit . 
Pa . 
Nihil illo tenacius . 
Nec crediturus est denuo , quum intellexerit , mihi sortem etiam perisse . 
Co . 
Verum ista lex est aleae . 
Pa . 
Sed ille non delectatur hac alea . 
Co . 
Si pernegabit ille , commonstrabo tibi , unde possis quantum voles pecuniae sumere . 
Pa . 
Tu vero mihi voluptatem narras : age monstra ; iam cor mihi salit . 
Co . 
In promptu est . 
Pa . 
Nactus es thesaurum aliquem ? 
Co . 
Si nactus essem , mihi nactus essem , non tibi . 
Pa . 
Si queam corradere centum ducatos , revixerit spes . 
Co . 
At ego tibi commonstro , unde possis haurire centum millia . 
Pa . 
Quin tu igitur me beas ? 
Ne diutius eneca . 
Dic , unde ? 
Co . 
Ex asse Budaei . 
Illic reperias innumeras myriades , sive auream malis monetam , sive argenteam . 
Pa . 
Abi , quo dignus es , cum tuo ioco . 
Illinc tibi resolvam , quod debuero pecuniae . 
Co . 
Resolves , sed quod illinc tibi numeraro . 
Pa . 
Age , novi nasum tuum . 
Co . 
At mihi prae te nasus est nullus . 
Pa . 
Imo nihil te nasutius . 
Nihil es nisi nasus . 
Ludis in re seria . 
Hac in re ringi possim citius , quam ridere . 
Res gravior est , quam ut ridere libeat . 
Tu si hic esses , non luderes . 
Sum tibi ludibrio . 
Illudis mihi , et illudis me . 
Ioco me tractas in re neutiquam iocosa . 
Co . 
Minime rideo : id , quod res est , dico . 
Non rideo quidem ; imo rem ipsam dico . 
Serio loquor . 
Ex animo loquor . 
Simpliciter loquor . 
Vera loquor . 
Pa . 
Ita tibi semper stet in capite pileum , ut ista tu simpliciter loqueris . 
Sed cesso abire domum , cogniturus , quo statu sint illic omnia ? 
Co . 
Offendes nova permulta . 
Pa . 
Credo ; sed utinam omnia ex animi sententia . 
Co . 
Isthuc optare licet omnibus ; sed hactenus obtigit nemini . 
Pa . 
Hoc quoque commoditatis adferet utrique nostrum sua peregrinatio , quod dulcior erit posthac domus . 
Co . 
Nescio : nam video , quosdam septies illo recurrere . 
Adeo scabies illa sine fine solet prurire , si quem semel invaserit . 
MILITIS CONFESSIO Alia . 
Militaria . 
HANNO , THRASYMACHUS . 
Ha . 
Unde redis nobis Vulcanus , qui Mercurius hinc abieras nobis ? 
Th . 
Quos Vulcanos aut quos Mercurios mihi narras ? 
Ha . 
Quia alatus videbare quum abires , nunc claudicas . 
Th . 
Sic a bello rediri solet . 
Ha . 
Quid tibi cum bello , homo quovis dama fugacior ? 
Th . 
Spes praedae reddiderat fortem . 
Ha . 
Multum igitur refers manubiarum ? 
Th . 
Imo zonam inanem . 
Ha . 
Tanto minus gravare sarcina . 
Th . 
Atqui sceleribus onustus redeo . 
Ha . 
Gravis profecto sarcina , si verum dicit Propheta , qui peccatum appellat plumbum . 
Th . 
Plus illic scelerum et vidi , et patravi , quam unquam antehac in omni vita . 
Ha . 
Ecquid igitur arridet vita militaris ? 
Th . 
Nihil neque scelestius , neque calamitosius . 
Ha . 
Quid igitur in mentem venit istis , qui nummo conducti , nonnulli gratis , currunt ad bellum , non aliter quam ad convivium ? 
Th . 
Ego nihil aliud coniectare possim , quam illos agi malis furiis , seseque totos malo daemoni ac miseriae devovisse , nec aliud , quam hic manes suos anticipare . 
Ha . 
Ita quidem videtur . 
Nam ad res honestas vix ullo pretio conduci queant . 
Sed expone nobis , quomodo gestum sit praelium , et utro sese inclinarit victoria . 
Th . 
Tantus erat strepitus , tumultus , tubarum bombi , cornuum tonitrua , hinnitus equorum , clamor virorum , ut neque videre potuerim , quid gereretur , adeo ut vix scirem ubi essem ipse . 
Ha . 
Unde igitur ceteri , qui ex bello veniunt , sic depingunt singula , quid quisque dixerit aut gesserit , quasi nusquam non adfuissent otiosi spectatores ? 
Th . 
Ego credo , istos mentiri splendide . 
In tentorio meo quid gestum sit , scio : quid in praelio , prorsus ignoro . 
Ha . 
An ne hoc quidem scis , unde tibi venerit claudicatio ? 
Th . 
Vix , ita me Mavors posthac male amet : suspicor aut saxo , aut equi calce laesum genu . 
Ha . 
At ego scio . 
Th . 
Scis ? 
an tibi narravit aliquis ? 
Ha . 
Non , sed divino . 
Th . 
Dic igitur . 
Ha . 
Quum fugeres pavidus , collapsus humi offendisti in silicem . 
Th . 
Dispeream , nisi rem acu tetigisti . 
Adeo verisimile est , quod divinasti . 
Ha . 
Abi domum , et uxori narra tuas victorias . 
Th . 
Illa mihi occinet haud suave encomium , qui nudus redeam . 
Ha . 
Sed unde restitues , quod rapuisti ? 
Th . 
Iam pridem restitui . 
Ha . 
Cui ? 
Th . 
Scortis , oenopolis , et iis , qui me vicerunt alea . 
Ha . 
Satis militariter . 
Par est , ut quod male partum est , peius dispereat . 
Verum a sacrilegiis , opinor , temperatum est . 
Th . 
Imo illic erat sacrum nihil . 
Nec profanis parcitum est , nec fanis . 
Ha . 
Quo pacto sarcies ? 
Th . 
Negant oportere sarciri , quod in bello commissum sit : iure fit , quod illic fit . 
Ha . 
Iure belli fortassis . 
Th . 
Tenes . 
Ha . 
At istud ius summa est iniuria . 
Te non patriae pietas , sed praedae spes pertraxit in bellum . 
Th . 
Fateor , et arbitror paucos illuc ire sanctiore proposito . 
Ha . 
Est aliquid insanire cum multis . 
Th . 
Concionator e suggesto pronunciavit , bellum esse iustum . 
Ha . 
Suggestum illud non solet mentiri . 
Sed ut iustum sit principi , non continuo iustum est tibi . 
Th . 
Audivi ex Rabbinis , quod licet sua cuique arte vivere . 
Ha . 
Praeclara ars , incendere domos , diripere templa , violare sacras virgines , spoliare miseros , occidere innoxios . 
Th . 
Lanii conducuntur ad mactandum bovem ; cur nostra ars reprehenditur , quod conducimur ad mactandos homines ? 
Ha . 
Non eras sollicitus , quonam esset migratura anima tua , si contigisset in bello cadere ? 
Th . 
Non admodum . 
Bona spes habebat animum meum . 
Nam divae Barbarae me semel commendaram . 
Ha . 
Receperat illa tutelam tui ? 
Th . 
Sic mihi visa est annuere capite aliquantulum . 
Ha . 
Quando isthuc tibi visum est ? 
mane ? 
Th . 
Non , sed a coena . 
Ha . 
Sed tum , ut arbitror , etiam arbores tibi visae sunt ambulare . 
Th . 
Ut hic divinat omnia ! 
sed praecipua spes erat in divo Christophoro , cuius imaginem quotidie contemplabar . 
Ha . 
In tentoriis ? 
Unde illic divi ? 
Th . 
Carbone pinxeramus illum in velo . 
Ha . 
Nimirum haudquaquam ficulnum , ut aiunt , praesidium erat carbonarius ille Christophorus . 
Sed extra iocum ; non video qui possis expiari a tantis flagitiis , nisi te conferas Romam . 
Th . 
Imo novi viam breviorem . 
Ha . 
Quam ? 
Th . 
Ibo ad Dominicales ; illic paullo transigam cum commissariis . 
Ha . 
Etiam de sacrilegiis ? 
Th . 
Etiam si Christum ipsum spoliassem , ac decollassem etiam ; tam largas habent indulgentias , et auctoritatem componendi . 
Ha . 
habet , si vestram compositionem Deus ratam habuerit . 
Th . 
Imo magis metuo , ne diabolus non habeat ratam . 
Nam Deus natura placabilis est . 
Ha . 
Quem tibi sacerdotem deliges ? 
Th . 
Cui cognovero quam minimum esse frontis ac bonae mentis . 
Ha . 
Ne non habeant similes labra lactucas . 
Ab illo purus abibis ad corpus dominicum ? 
Th . 
Quid ni ? 
Posteaquam semel effudero sentinam in illius cucullam , ego me exoneravero sarcina : ipse viderit , qui absolvit . 
Ha . 
Qui scis , an absolvat ? 
Th . 
Scio . 
Ha . 
Quonam indicio ? 
Th . 
Quia manus imponit capiti , admurmurans , nescio quid . 
Ha . 
Quid si reddat tibi omnia peccata tua , quum manum imponit , haec admurmurans : absolvo te , ab omnibus benefactis , quae nulla in te comperio , et restituo te tuis moribus , talemque dimitto , qualem accepi ? 
Th . 
Viderit ille , quid dicat : mihi satis est , quod me credo absolutum . 
Ha . 
Sed isthuc tuo periculo credis . 
Fortasse non fuerit satis Deo , cui debes . 
Th . 
Unde tu mihi obvius , qui mihi conscientiam e serena nubilam redderes ? 
Ha . 
Felix occursus . 
Bona avis est obvius amicus , qui bene moneat . 
Th . 
Nescio quam bona , certe parum suavis . 
HERILIA IUSSA Herilia . 
RABINUS , SYRUS . 
Ra . 
Heus , heus furcifer , iamdudum raucesco clamore , nec tu tamen expergisceris : videre mihi vel cum gliribus certare posse . 
Aut ocyus surge , aut ego tibi fuste somnum istum excutiam . 
Quando crapulam hesternam edormieris ? 
Non te pudet , somnium hominis , in multam lucem stertere ? 
Qui frugi sunt famuli , solent exortum solis antevertere , curareque , ut herus surgens reperiat omnia parata . 
Ut aegre divellitur a nido tepefacto cuculus ! 
Dum scalpit caput , dum distendit nervos , dum oscitat , tota abit hora . 
Sy . 
Vixdum diluxit . 
Ra . 
Credo ; tibi . 
Nam tuis oculis adhuc multa nox est . 
Tibi nox adhuc est concubia . 
Sy . 
Quid me iubes facere ? 
Ra . 
Fac , ut luceat foculus : verre pileum ac pallium : exterge calceos et crepidas . 
Inversas caligas primum intus purga scopis , mox foris . 
Deinde suffitum aliquem facito purgando aeri . 
Accende lucernam . 
Muta mihi lineum indusium , ac ad ignem fumi expertem sicca lotum . 
Sy . 
Fiet . 
Ra . 
Atqui move te ocius . 
Iam haec fecisse oportuit . 
Sy . 
Moveo . 
Ra . 
Video ; sed nihil promoves . 
Ut incedit testudo ! 
Sy . 
Non possum simul sorbere et flare . 
Ra . 
Etiam sententias loqueris , carnifex ? 
Tolle matulam . 
Compone lecti stragulas , revolve cortinas . 
Verre pavimentum . 
Verre solum cubiculi . 
Adfer aquam lavandis manibus . 
Quid cessas , asine ? 
Annus est , priusquam accendas candelam . 
Sy . 
Vix reperio scintillam ignis . 
Ra . 
Sic heri condidisti . 
Sy . 
Nec follem habeo . 
Ra . 
Ut responsat nebulo ! 
quasi qui te habeat , careat folle . 
Sy . 
Quam imperiosum habeo dominum ! 
vix huius iussis decem expediti famuli fecerint satis . 
Ra . 
Quid ais , cessator ? 
Sy . 
Nihil ; omnia recte . 
Ra . 
Non ego te audio murmurantem ? 
Sy . 
Equidem precor . 
Ra . 
Credo , Pater noster inversum . 
Precationem , opinor , dominicam praepostere . 
Quid gannis de imperio ? 
Sy . 
Precor tibi , ut fias imperator . 
Ra . 
Et ego tibi , ut fias homo ex caudice . 
Sequere me ad templum usque . 
Mox domum recurrito , lectos concinnato . 
Haec confusa , suo quaeque loco digerito . 
Fac , ut niteat tota domus . 
Matulam defricato . 
Haec sordida submoveto ab oculis ; fortassis invisent me quidam aulici . 
Si quid sensero praetermissum , vapulabis largiter . 
Sy . 
Hic sane novi benignitatem tuam . 
Ra . 
Proinde cave , si sapis . 
Sy . 
At interim de prandio nulla mentio . 
Ra . 
Vah , ut hic mentem habet furcifer ! 
Non prandeo domi . 
Itaque sub horam decimam ad me transcurrito , adducturus me eo , ubi sum pransurus . 
Sy . 
Tibi quidem prospectum , sed hic interim nihil est , quod edam . 
Ra . 
Si non est quod edas , est quod esurias . 
Sy . 
Nemo fit esuriendo satur . 
Ra . 
Est panis . 
Sy . 
Est , sed ater et furfuraceus . 
Ra . 
Delicias hominis ! 
Te quidem foenum esse oportuit , si pabulum detur te dignum . 
An postulas , ut te asinum tantum placentis saginem ? 
Si fastidis panem citra opsonium , adde porrum , aut , si mavis , cepe . 
Alia . 
Ra . 
Est tibi abeundum in forum . 
Sy . 
Tam procul ? 
Ra . 
Non sunt nisi sex passus ; tibi pigro sunt bis mille . 
Consulam autem tuae pigritiae . 
Eadem legatione multa conficies negotia : tu supputa in digitos , ut memineris . 
Primum deflectes ad vestiarium , ac thoracem undulatum , si iam perfectus est , ab eo recipies . 
Hic quaeres Cornelium veredarium . 
Is plerumque est in Cervo ; ibi potitat . 
Rogabis , si quid habet literarum ad me , et ad quem diem sit profecturus . 
Deinde convenies mercatorem pannarium : rogabis meis verbis , ne quid sollicitus sit , quod pecuniam non miserim ad diem praescriptum ; numerabitur propediem . 
Sy . 
Quando ? 
ad Calendas Graecas ? 
Ra . 
Rides ganeo ; imo ante Calendas Martias . 
In reditu deflectes ad laevam , et ex bibliopolis disces , si quid advectum sit novorum libellorum e Germania . 
Cognosce qui sint , et quanti venales . 
Post haec rogabis Goclenium , ut mihi dignetur esse conviva , alioqui coenaturo soli . 
Sy . 
Etiam convivas vocas ? 
non habes domi , unde vel murem pascas . 
Ra . 
Proinde tu , confectis ceteris , abi ad macellum , et eme nobis armum ovillum : eum curabis eleganter assum . 
Audin ' haec ? 
Sy . 
Plura quam vellem . 
Ra . 
At vide , ut memineris . 
Sy . 
Vix potero dimidium . 
Ra . 
Etiam hic stas , cessator ? 
Iam redisse oportuit . 
Sy . 
Quis possit unus tot rebus obeundis sufficere ? 
Deduco ac reduco , sum illi a scopis , a matula , a pedibus , a manibus , a poculis , a libellis , a rationibus , a iurgiis , a legationibus postremo non videor illi sat occupatus , nisi sim et coquus . 
Alia . 
Ra . 
Profer ocreas : nam equitandum est . 
Sy . 
En adsunt . 
Ra . 
Probe quidem abs te curatae : totae albent situ . 
Opinor nec extersas , nec unctas hoc anno , adeo rigent prae siccitate . 
Exterge subuvido panno : mox unge ad ignem diligenter , ac macera , donec mollescant . 
Sy . 
Curabitur . 
Ra . 
Ubi calcaria ? 
Sy . 
Adsunt . 
Ra . 
Verum , sed obducta rubigine . 
Ubi frenum et ephippia ? 
Sy . 
Sunt in promptu . 
Ra . 
Vide , ne quid desit , aut ne quid ruptum , aut mox rumpendum , ne quid nobis sit in mora , quum erimus in cursu . 
Propera ad sellarium , et hoc lorum cura sarciendum . 
Reversus inspice soleas sive calceos equorum , num qui clavi desint , aut vacillent . 
Quam macilenti sunt equi , quamque strigosi ! 
Quoties absterges aut pectis illos in anno ? 
Sy . 
Imo quotidie . 
Ra . 
Nimirum res ipsa loquitur . 
Ieiunant , opinor , nonnunquam totum triduum . 
Sy . 
Minime . 
Ra . 
Negas tu quidem , sed aliud dicturi sint equi , si loqui liceat : quamquam satis loquuntur ipsa macie . 
Sy . 
Curo sedulo . 
Ra . 
Cur igitur tu habitior equis ? 
Sy . 
Quia non pascor foeno . 
Ra . 
Hoc igitur restat . 
Adorna manticam celeriter . 
Sy . 
Fiet . 
MONITA PAEDAGOGICA Monitoria paedagogica . 
PAEDAGOGUS , PUER . 
Pae . 
Tu mihi videre non in aula natus , sed in caula , adeo moribus es agrestibus . 
Puerum ingenuum decent ingenui mores . 
Quoties alloquitur te quispiam , cui debes honorem , compone te in rectum corporis statum , aperi caput . 
Vultus sit nec tristis , nec torvus , nec impudens , nec protervus , nec instabilis , sed hilari modestia temperatus : oculi verecundi , semper intenti in eum , cui loqueris : iuncti pedes , quietae manus . 
Nec vacilles alternis tibiis , nec sint gesticulosae manus , nec mordeto labrum , nec scabito caput , nec fodito aures . 
Vestis item ad decorum componatur , ut totus cultus , vultus , gestus et habitus corporis ingenuam modestiam et verecundam indolem prae se ferat . 
Pu . 
Quid si mediter ? 
Pae . 
Fac . 
Pu . 
Siccine satis ? 
Pae . 
Nondum . 
Pu . 
Quid si sic ? 
Pae . 
Propemodum . 
Pu . 
Quid si sic ? 
Pae . 
Hem satis est ; isthuc tene , ne sis inepte loquax aut praeceps . 
Nec vagetur animus interim , sed sis attentus , quid ille dicat . 
Si quid erit respondendum , id facito paucis ac prudenter , subinde praefatus honorem , nonnunquam et addito cognomento , honoris gratia : atque identidem modice flectas alterum genu , praesertim ubi responsum absolveris . 
Nec abeas , nisi praefatus veniam , aut ab ipso dimissus . 
Nunc ago , specimen aliquod huius rei nobis praebe . 
Quantum temporis abfuisti a maternis aedibus ? 
Pu . 
Iam sex ferme menses . 
Pae . 
Addendum erat , domine . 
Pu . 
Iam sex ferme menses , domine . 
Pae . 
Non tangeris desiderio matris ? 
Pu . 
Nonnunquam sane . 
Pae . 
Cupis eam revisere ? 
Pu . 
Cupio , domine , si id pace liceat tua . 
Pae . 
Nunc flectendum erat genu . 
habet . 
Sic pergito . 
Quum loqueris , cave ne praecipites sermonem , aut haesites lingua , aut palato immurmures , sed distincte , clare , articulate consuescito proferre verba tua . 
Si quem praeteribis natu grandem , magistratum , sacerdotem , doctorem , aut alioqui virum gravem , memento aperire caput , nec pigeat inflectere genu . 
Itidem facito , quum praeteribis aedem sacram , aut imaginem crucis . 
In convivio sic te praebebis hilarem , ut semper memineris , quid deceat aetatem tuam : postremus omnium admoveto manum patinae . 
Si quid datur lautius , recusato modeste : si instabitur , accipe , et age gratias : mox decerpta portiuncula , quod reliquum est , illi reddito , aut alicui proxime accumbenti . 
Si quis praebibet , hilariter illi bene precator , sed ipse bibito modice . 
Si non sitis , tamen admoveto cyathum labiis . 
Arride loquentibus : ipse ne quid loquaris , nisi rogatus . 
Si quid obscoeni dicetur , ne arride , sed compone vultum , quasi non intelligas . 
Ne cui obtrectato , ne cui temet anteponito , ne tua iactato , ne aliena despicito . 
Esto comis , etiam erga tenuis fortunae sodales . 
Neminem deferto . 
Ne sis lingua futili . 
Ita fiet , ut sine invidia laudem invenias , et amicos pares . 
Si videris , convivium esse prolixius , precatus veniam , ac salutatis convivis , subducito te a mensa . 
Vide , ut horum memineris . 
Pu . 
Dabitur opera , mi praeceptor . 
Numquid aliud vis ? 
Pae . 
Adito nunc libros tuos . 
Pu . 
Fiet . 
LUSUS PUERILES De lusu . 
NICOLAUS , HIERONYMUS , COCLES , PAEDAGOGUS . 
Ni . 
Iamdudum et animus , et coelum , et dies invitat ad ludendum . 
Hi . 
Invitant quidem haec omnia , sed solus praeceptor non invitat . 
Ni . 
Subornandus orator quispiam , qui veniam extorqueat . 
Hi . 
Apte quidem dictum , extorqueat . 
Nam citius clavam extorseris e manu Herculis , quam ab hoc ludendi veniam . 
At olim illo nemo fuit ludendi avidior . 
Ni . 
Verum ; sed iam olim ille oblitus est , se fuisse puerum . 
Ad Vera facillimus est et liberalis : hic parcissimus , idemque difficillimus . 
Hi . 
Attamen protrudendus est aliquis legatus , non admodum verecundae frontis , quem non illico protelet suis saevis dictis . 
Ni . 
Eat , qui volet : ego carere malo , quam rogare . 
Hi . 
Nemo magis accommodus ad hanc legationem , quam Cocles . 
Ni . 
Nemo profecto . 
Nam perfrictae frontis est , ac bene linguax . 
Deinde sensum hominis pulchre callet . 
Hi . 
I , Cocles , ab omnibus nobis magnam initurus gratiam . 
Co . 
Equidem experiar sedulo . 
Verum si non successerit , ne conferte culpam in oratorem vestrum . 
Hi . 
ominare : si te satis novimus , impetrabis . 
Abi orator , redibis exorator . 
Co . 
Eo . 
fortunet legationem meam Mercurius . 
Salve praeceptor . 
Pae . 
Quid sibi vult nugamentum hominis ? 
Co . 
Salve praeceptor observande . 
Pae . 
Insidiosa civilitas . 
Satis iam salveo . 
Dic , quid velis . 
Co . 
Totus discipulorum tuorum grex orat ludendi veniam . 
Pae . 
Nihil aliud quam luditis , etiam absque venia . 
Co . 
Scit tua prudentia , vigorem ingeniorum excitari moderato lusu , quemadmodum nos docuisti ex Quintiliano . 
Pae . 
Sane ut isthuc tenes , quod pro te facit . 
Laxamento opus est iis , qui vehementer laborant : vobis , qui segniter studetis , et acriter luditis , fraeno magis opus est , quam laxatis habenis . 
Co . 
Adnitimur pro viribus . 
Et si quid hactenus cessatum est , post diligentia sarcietur . 
Pae . 
Oh sartores ! 
Quis erit fideiussor aut sponsor , isthuc futurum ? 
Co . 
Ego capitis mei periculo non dubitem esse sponsor . 
Pae . 
Imo culi periculo potius . 
Scio , quam non sit tutum tibi credere ; tamen hic periculum faciam , quam sis bonae fidei . 
Si dederis verba , posthac necquicquam mecum egeris . 
Ludant , sed gregatim in campis . 
Ne divertant ad compotationes , aut alia nequiora . 
Mature se recipiant domum ante solis occubitum . 
Co . 
Fiet . 
Exoravi , quamquam aegre . 
Hi . 
O lepidum caput ! 
omnes amamus te plurimum . 
Co . 
Sed interim cavendum , ne quid peccemus ; alioqui de ateo tergo dependendum foret . 
Fideiussi vestro omnium nomine . 
Quod si quid accidat , non est , quod me posthac utamini legato . 
Hi . 
Cavebitur . 
Sed quod lusus genus potissimum placet ? 
Co . 
De hoc in campo consultabimus . 
Pila . 
Ni . 
Nulla res melius exercet omnes corporis partes , quam pila palmaria ; sed aptior hyemi , quam aestati . 
Hi . 
Nullum anni tempus nobis parum accommodum est ad ludendum . 
Ni . 
Minus sudabitur , si ludamus reticulo . 
Hi . 
Imo reticulum piscatoribus relinquamus ; elegantius est palma uti . 
Ni . 
Age , nihil moror : sed quanti certabimus ? 
Hi . 
Talitro ; sic parcetur pecuniae . 
Ni . 
At ego malo fronti parci , quam pecuniae . 
Hi . 
Et mihi frons carior est pecunia . 
Aliquo periculo certandum est , alioqui friget ludus . 
Ni . 
Sic res habet , ut dicis . 
Hi . 
Utra pars prior evicerit tres lusus , ei victa pendet sextam drachmae partem : sed hac lege , ut quicquid e victoriis collectum fuerit , insumatur in convivium , ad quod pariter vocentur omnes . 
Ni . 
Placet lex , et rata esto . 
Superest igitur , ut sortiamur partes . 
Nam sumus ferme pares omnes , ut non admodum referat , quis cui coniungatur . 
Hi . 
Tu tamen me longe peritior es . 
Ni . 
Ut sim ; sed tu felicior . 
Hi . 
Etiam hic valet fortuna ? 
Ni . 
Illa nusquam non regnat . 
Hi . 
Age fiat sortitio . 
Euge , bene cecidit : contigere quos volebam . 
Ni . 
Et nos nostrae sodalitatis non poenitet . 
Hi . 
Agedum , simus viri . 
Amat victoria curam . 
Suum quisque locum gnaviter tueatur . 
Tu mihi consiste a tergo , excepturus pilam , si me transvolet . 
Tu isthic observa , repulsurus huc ab adversariis revolantem . 
Ni . 
Ne musca quidem hac praetervolarit impune . 
Hi . 
Agite bonis avibus ; mittite pilam in tectum . 
Qui miserit nihil praefatus , frustra miserit . 
Ni . 
Hem , accipe igitur . 
Hi . 
Mittito . 
Si miseris extra lineas , aut infra suprave tectum , vestro damno fuerit , aut certe nobis fraudi esse nolim . 
Tu sane parum commode mittis . 
Ni . 
Tibi quidem ; at nobis commode . 
Hi . 
Ut miseris , ita remittam . 
Par pari referam . 
Sed praestat ingenue legitimeque ludere . 
Ni . 
In ludo pulcrum est arte vincere . 
Hi . 
Fateor ; atque etiam in bello . 
Sed habet utraque pars suas leges . 
Et sunt artes illiberales . 
Ni . 
Credo , plures septem . 
Signa terminum testula , aut rudere , aut , si mavis , pileo tuo . 
Hi . 
Tuo malim . 
Ni . 
Rursus accipe pilam . 
Hi . 
Mitte . 
Pone notam . 
Ni . 
Habemus duos terminos satis longinquos . 
Hi . 
Utcunque ; sed tamen vincibiles . 
Ni . 
Plane vincibiles , si nemo repugnet . 
Hi . 
Euge , priorem metam praetercurrimus . 
Vicimus quindecim . 
Heus , praebete vos viros : viceramus et hic , si tu tuo constitisses loco . 
Sumus igitur pares . 
Ni . 
Non diu futuri . 
Vicimus triginta , vicimus quadraginta quinque . 
Hi . 
Sestertia ? 
Ni . 
Non . 
Hi . 
Quid igitur ? 
Ni . 
Numeros . 
Hi . 
Quo pertinent numeri , si nihil est , quod numeres ? 
Ni . 
Noster hic ludus est . 
Hi . 
Praepropere tu quidem ante victoriam canis triumphum . 
Vidi , qui vincerent ab hoc numero , qui nihil habebant . 
Varia est , ut Martis , ita lusus alea . 
Habemus triginta . 
Iam rursus parer sumus . 
Ni . 
Nunc serio res agitur . 
Euge , successit : habemus potiores . 
Hi . 
Non diu habituri . 
Dixin ' ? 
Rursum aequali fortuna sumus . 
Ni . 
Diu nutat fortuna , velut anceps , utris velit addicere victoriam . 
O fors fortuna , si nobis faveris , dabimus tibi maritum . 
Euge , audivit votum . 
Penes nos est huius certaminis victoria . 
Pone notam cretaceam , ne excidat . 
Hi . 
Iam appetit vespera , et sudatum est satis : praestat a ludendo desistere , ne quid nimis . 
Supputemus lucrum . 
Ni . 
Nos evicimus tres drachmas , vos duas . 
Restat igitur una ad compotatiunculam . 
Sed interim , quis solvet pretium pilarum ? 
Hi . 
Omnes ex aequo , pro sua quisque portione . 
Nam lucrum exilius est , quam ut inde possit aliquid decidi . 
Ludus globorum missilium . 
ADOLPHUS , BERNARDUS . 
Ad . 
Tu toties apud me gloriatus es , te mirum quendam esse artificem in certamine mittendorum globorum . 
Age , libet experiri , qui vir sies . 
Be . 
Nihil detrecto ; huc , si quid libet . 
Nunc tu plane , quod dici solet , in planitiem provocas equum . 
Ad . 
Et tu senties , me non esse asinum . 
Be . 
Placetne monomachia , ut unus cum uno congrediatur , an mavis adiungi socios periculi ? 
Ad . 
Malo monomace n ne qua pars victoriae decidatur alteri . 
Be . 
Isthuc et ipse malo , ut laus in solidum sit mea . 
Ad . 
Hi spectatores erunt et arbitri . 
Be . 
Recipio . 
Sed quod erit victori brabeum , aut quae victo poena ? 
Ad . 
Quid si victo amputetur auricula ? 
Be . 
Imo testium alter exsecetur potius . 
Non est magnificum , certare pro pecunia . 
Tu Gallus es , ego Germanus ; decertemus pro suae uterque gentis gloria . 
Ad . 
Si vicero tu ter exclamabis , Floreat Gallia : si victus , quod absit , fuero , totidem verbis celebrabo tuam Germaniam . 
Be . 
Age , placet conditio . 
Adsit fortuna . 
Quando periclitantur hoc ludo duae maximae nationes , sint aequales sphaerae . 
Ad . 
Nosti saxum illud prominens haud procul a porta ? 
Be . 
Novi . 
Ad . 
Ea erit meta , et haec linea . 
Be . 
Esto : sed sint , inquam , pares globi . 
Ad . 
Minus discernas ovum ab ovo , aut ficum a ficu . 
Sed mea non refert , utrum malis ; elige . 
Be . 
Mitte . 
Ad . 
Heus , tu mihi non brachium , sed balistam habere videris , ita torques globum . 
Be . 
Satis momordisti labrum , satis rotasti brachium ; tandem mitte . 
O vires Herculeas ! 
sed tamen vinco . 
Ad . 
Nisi sceleratus ille laterculus obstitisset , praeverteram te . 
Be . 
Consiste in sphaerae tuae vestigio . 
Ad . 
Non utar dolo malo . 
Cupio virtute , non fraude vincere : quandoquidem de gloria certamen est . 
vertat . 
Be . 
Ingens profecto iactus . 
Ad . 
Ne ride prius , quam viceris . 
Adhuc pene sumus pares . 
Be . 
Nunc res agitur . 
Uter prior metam contigerit , is vicerit . 
Vici , canta . 
Ad . 
Sed definiendum erat , quoto ludo constaret victoria . 
Nam primo nondum incaluerunt vires . 
Be . 
Definiant arbitri . 
Ar. Tertio . 
Ad . 
Placet . 
Be . 
Quid ais ? 
Agnoscisne victorem ? 
Ad . 
Tibi fortuna magis adspiravit ; viribus et arte non tibi cessero : Sed quod arbitri pronunciaverint , id sequar . 
Ar. Germanus vicit ; et hoc gloriosior est victoria , quod talem artificem vicerit . 
Be . 
Nunc canta , Galle . 
Ad . 
Sum raucus . 
Be . 
Hoc Gallis novum non est : sed tamen coccyssa . 
Ad . 
Floreat Germania ter . 
Be . 
Imo ter hoc erat canendum . 
Contraximus siticulam ; eamus ad compotatiunculam ; ibi perficietur cantio . 
Ad . 
Non recuso , si ita videtur arbitris . 
Be . 
Ita commodius est . 
Melius canet Gallus colluto gutture . 
Ludus sphaerae per annulum ferreum . 
GASPAR , ERASMUS . 
Ga . 
Age , nos auspicabimur . 
Victo succedet Marcolphus . 
Er . 
Sed quod erit victori praemium ? 
Ga . 
Victus ex tempore faciet et recitabit distichon in laudem victoris . 
Er . 
Accipio legem . 
Ga . 
Visne sortiamur , uter prior incipiat ? 
Er . 
Esto tu Prior , si libet ; ego malim esse Abbas . 
Ga . 
Hoc tua conditio potior est , quod tibi nota est area . 
Er . 
Versaris in tua harena . 
Ga . 
In hac exercitatior sum , quam in libris . 
Tamen istud perquam exigui momenti est . 
Er . 
Aequum est , ut tantus artifex in hoc certamine mihi largiare nonnihil . 
Ga . 
Imo isthuc abs te peterem iustius sed parum est honesta precaria victoria . 
Is demum vincit , qui suo Marte vincit . 
Ita sumus pares , ut non melius commissus fuerit olim cum Bitho Bacchius . 
Er . 
Tua sphaera commodior est mea . 
Ga . 
Et tua vola vincit meam . 
Er . 
Ludito legitime , absque technis ac dolo malo . 
Ga . 
Dices tibi rem esse cum homine probo . 
Er . 
Sed prius audire cupio huius sphaeristerii plebiscita . 
Ga . 
Quaternio ludum absolvit . 
Qui hanc lineam praeterierit , in damno est ; reliquos limites si transilias , sine fraude fiet . 
Qui globum suo loco moverit , perdit ius feriendi . 
Er . 
Intelligo . 
Ga . 
En occlusi tibi portam . 
Er . 
Sed isthinc te excutiam . 
Ga . 
Id si feceris , cedam tibi huius certaminis palmam . 
Er . 
Bona fide ? 
Ga . 
Optima . 
Non enim potes alia via , nisi sic mittas sphaeram tuam in parietem , ut resiliat in meam . 
Er . 
Id experiar . 
Quid ais , bone vir ? 
Nonne depulsus es ? 
Ga . 
Fateor : utinam tam sapiens esses , quam es felix . 
Sed , isthuc centies tentanti vix semel successerit . 
Er . 
Imo si quid audes deponere pignoris , nisi tertio quoque ex - perimento successerit , vinces . 
Sed interim redde pactum praemium . 
Ga . 
Quodnam ? 
Er . 
Distichon . 
Ga . 
Reddam . 
Er . 
Et quidem ex tempore . 
Quid arrodis unguem ? 
Ga . 
Habeo . 
Er . 
Recita clare . 
Ga . 
Clarissime . 
Plaudite victori , iuvenes , hic quotquot adestis : Nam me qui vicit , doctior est nebulo . 
Nonne distichon habes ? 
Er . 
Habeo : sed quale abs te allatum est , tale tibi referetur . 
Saltus . 
VINCENTIUS , LAURENTIUS . 
Vi . 
Libetne decertare saltu ? 
La . 
Ludus iste non convenit pransis . 
Vi . 
Quam ob rem ? 
La . 
Quia ventris saburra gravat corpus . 
Vi . 
Non admodum sane , qui pransi sint in paedagogio . 
Nam ibi plerumque coenaturiunt prius , quam absolverint prandium . 
La . 
Quod igitur saliendi genus placet ? 
Vi . 
Quod igitur saliendi genus placet ? 
vi . 
Auspicemur ab eo , quod est simplicissimum , a saltu locustarum , sive magis ranarum , utraque tibia , sed iunctis pedibus . 
Qui longissime promoverit cingulum , coronam feret . 
Huius ubi erit satietas , aliud atque aliud genus experiemur . 
La . 
Equidem nullum recusabo genus , nisi quod geritur cum periculo tibiarum : nolim mihi rem esse cum chirurgis . 
Vi . 
Quid , si certemus unica tibia ? 
La . 
Iste ludus est Empusae , valeat . 
Vi . 
Hastae innixum salire , cumprimis est elegans . 
La . 
Liberalius est certare cursu : siquidem hoc certaminis genus apud Virgilium proposuit et Aeneas . 
Vi . 
Verum ; sed idem proposuit et caestuum certamen , quo non delector . 
La . 
Designa stadium . 
Hoc loco sit carcer , quercus ista sit meta . 
Vi . 
Sed utinam adesset Aeneas , qui proponat et praemia victori . 
La . 
Victori abunde magnum praemium est gloria . 
Vi . 
Victo potius dandum erat praemium , solatii gratia . 
La . 
Sit igitur victo praemium , ut lappa coronatus redeat in urbem . 
Vi . 
Equidem non recusarim , si tu praecedas tibia canens . 
La . 
Est ingens aestus . 
Vi . 
Nec mirum , quum sit solstitium aestivum . 
La . 
Praestiterat natare . 
Vi . 
Mihi non placet ranarum vita . 
Animal sum terrestre , non amphibion . 
La . 
Sed tamen hoc exercitamenti genus olim cumprimis habebatur liberale . 
Vi . 
Imo etiam utile . 
La . 
Ad quid ? 
Vi . 
Si fugiendum sit in bello , ibi potissimum valent , qui sese cursu pedum et natatu exercuerunt . 
La . 
Artem narras haudquaquam aspernandam . 
Neque enim minus laudis est aliquando bene fugere , quam fortiter pugnare . 
Vi . 
Sum plane rudis et imperitus natandi , nec sine periculo versamur in alieno elemento . 
La . 
Sed assuescere oportet : nemo nascitur artifex . 
Vi . 
At ego istius generis artifices permultos audio natasse , sed non enatasse . 
La . 
Experieris primum innixus suberi . 
Vi . 
Nec suberi fido magis quam pedibus : si vobis cordi est natatio , spectator esse malo , quam certator . 
PIETAS PUERILIS Confabulatio pia . 
ERASMUS , GASPAR . 
Er . 
Unde nobis prodis ? 
E popina quapiam ? 
Ga . 
Bona verba . 
Er . 
E sphaeristerio ? 
Ga . 
Ne hoc quidem . 
Er . 
Ex oenopolio ? 
Ga . 
Nequaquam . 
Er . 
Quando non assequor divinando , dic ipse . 
Ga . 
Ex aede Virgini matri sacra . 
Er . 
Quid illic tibi negotii est ? 
Ga . 
Salutem dixi nonnullis . 
Er . 
Quibus ? 
Ga . 
Christo ac divis aliquot . 
Er . 
Religiosior tu quidem es , quam pro aetate . 
Ga . 
Imo nullam aetatem non decet religio . 
Er . 
Si cupiam esse religiosus , patiar mihi iniici cucullam . 
Ga . 
Atque ego idem facerem , si , quantum caloris adfert , tantundem pietatis adferret cuculla . 
Er . 
Aiunt vulgo , pueros angelicos in satanam verti , ubi consenuerint . 
Ga . 
Sed ego proverbium istuc ab auctore satana natum arbitror . 
Imo vix existimo , senem esse vere pium , nisi qui a teneris annis assueverit . 
Nihil felicius discitur , quam quod ab ipsa statim pueritia discitur . 
Er . 
Quid igitur est religio ? 
Ga . 
Est purus cultus numinis , et observatio praeceptorum illius . 
Er . 
Quae sunt illa ? 
Ga . 
Longum est ; sed ut in summa dicam , in rebus quatuor est sita . 
Er . 
In quibus ? 
Ga . 
Primum , ut recte pieque sentiamus de Deo , de scripturis divinis : atque ut illum non vereamur modo , tanquam dominum , verum etiam amemus ex intimis affectibus , ut patrem beneficentissimum . 
Secundum , ut summa cura tueamur innocentiam : ea est , ne quem laedamus . 
Tertium , ut teneamus caritatem , hoc est , ut de omnibus , quantum datur , bene mereamur . 
Quartum , ut servemus patientiam . 
Ea praestat , ut mala nobis illata , si mederi nequeamus , patienter toleremus , non ulciscentes , nec malum malo referentes . 
Er . 
Nae tu probus es concionator . 
Sed praestas ista , quae doces ? 
Ga . 
Equidem adnitor pro mea virili . 
Er . 
Qui potes pro virili , quum sis puer ? 
Ga . 
Meditor pro viribus , et quotidie mecum ineo rationem : si quid cessatum fuerit , corrigo : illud praeter decorum , hoc dictum petulantius , hoc factum incircumspectius , hoc taceri praestiterat , illud omissum . 
Er . 
Quando subducitur ista ratio ? 
Ga . 
Ferme sub noctem , aut si quando magis vacat . 
Er . 
Sed age , dic mihi quibus studiis totum transigis diem ? 
Ga . 
Nihil celabo tam fidum sodalem . 
Mane , simul atque sum expergefactus , ( id fere fit ad sextam , aut quintam ) pollice signum crucis pingo in fronte et in pectore . 
Er . 
Quid deinde ? 
Ga . 
Auspicor initium diei , in nomine Patris , et Filii , et Spiritus sancti . 
Er . 
Pie sane . 
Ga . 
Mox paucis saluto Christum . 
Er . 
Quid illi narras ? 
Ga . 
Ago gratias , quod eam noctem mihi voluerit esse prosperam , precorque , ut diem itidem illum totum mihi bene fortunet , ad ipsius gloriam , et animae meae salutem : utque is , qui est vera lux occasum nesciens , sol aeternus , omnia vivificans , alens , exhilarans , dignetur illucescere menti meae , ne usquam impingam in ullum peccatum , sed ipsius ductu perveniam ad vitam aeternam . 
Er . 
Haud inauspicatum diei exordium . 
Ga . 
Deinde salutatis parentibus , quibus secundum Deum primam debeo pietatem , quum tempus est , confero me ad ludum literarium , sed ut per templum , si commodum est , sit mihi transitus . 
Er . 
Quid illic ? 
Ga . 
Rursus tribus verbis saluto Iesum , ac divos divasque omnes , sed nominatim Virginem matrem , tum eos quos habeo mihi peculiares . 
Er . 
Nae tu mihi probe legisse videris illud Catonis , Saluta libenter . 
Non sat erat mane salutasse , nisi mox denuo salutares ? 
An non vereris , ne molestus sis immodico officio ? 
Ga . 
Amat Christus subinde appellari . 
Er . 
Sed ineptum videtur , alloqui , quem non vides . 
Ga . 
Nec eam mei partem video , qua illi loquor . 
Er . 
Qua ? 
Ga . 
Animo . 
Er . 
Sed otiosum est , salutare non resalutantem . 
Ga . 
Resalutat frequenter arcano afflatu . 
Denique abunde resalutat , qui dat , quod petitur . 
Er . 
Quid hic ab illo flagitas ? 
Nam video tuas salutationes esse petaces , cuiusmodi fere sunt mendicorum . 
Ga . 
Sane non procul aberras a scopo . 
Precor enim , ut , qui puer duodecim annos natus , sedens in templo docuit ipsos doctores , cuique Pater coelitus emissa voce dedit auctoritatem docendi mortalium genus , quum diceret : : quique est aeterna sapientia summi Patris , illustrare dignetur ingenium meum ad perdiscendas honestas literas , quibus utar ad ipsius gloriam . 
Er . 
Quos autem habes divos tibi peculiares ? 
Ga . 
Ex Apostolis Paulum , ex Martyribus Cyprianum , ex doctoribus Hieronymum ; e virginibus Agnetem . 
Er . 
Quae res istos tibi conciliavit ? 
electio , an casus ? 
Ga . 
Sortito obvenerunt . 
Er . 
Atque istos nihil aliud quam salutas ? 
An ab his quoque mendicas aliquid ? 
Ga . 
Precor , ut me suis suffragiis Christo commendent , efficiantque , ut illius munere aliquando contingat in ipsorum venire contubernium . 
Er . 
Sane rem non vulgarem petis . 
Quid tum postea ? 
Ga . 
Ad ludum preparo , et quod is locus postulat , toto ago pectore . 
Sic enim imploro Christi praesidium , quasi citra illius opem nihil efficiat nostrum studium : sic studeo , quasi ille nihil auxilii sit laturus , nisi gnaviter laboranti . 
Ac modis omnibus do operam , ne merito vapulem , ne quid dicto factove vel praeceptorem offendam , vel sodales meos . 
Er . 
Probus es , quum ista cogitas . 
Ga . 
Quum dimissus a ludo domum propero , rursus , si licet , per aedem sacram iter facio , rursusque tribus verbis saluto Iesum . 
Si quid est obsequii praestandum parentibus , obeo . 
Quod si quid etiam superest temporis , mecum aut cum sodali repeto , quod praelectum est in scho1a . 
Er . 
Nae tu perparcus es temporis . 
Ga . 
Nec mirum , si parcus sum rei , ut multo pretiosissimae , ita irrecuperabilis . 
Er . 
At Hesiodus docet , in medio parcendum esse : in principio praeproperam , in fine seram esse parsimoniam . 
Ga . 
Recte Hesiodus de vino ; sed aetatis nulla est intempestiva parsimonia . 
Dolium si sinas , non exhauritur . 
At aetas nunquam non defluit , sive dormias sive vigiles . 
Er . 
Fateor : sed quid deinde rei geritur ? 
Ga . 
Adornata parentibus mensa , recito consecrationem ; deinde prandentibus ministro , donec iubeor et ipse prandium sumere . 
Actis gratiis , si quid vacat , lusu quopiam honesto laxo animum cum sodalibus , donec hora revocat in ludum a lusu . 
Er . 
Ac rursum salutatur Iesus ? 
Ga . 
Salutatur , si commodum est . 
Sin est , cur aut non vacet , aut non sit tempestivum : tamen praeteriens templum , cogitatiuncula saluto . 
Rursus in ludo totis viribus hoc agitur , quod locus postulat . 
Domum reversus , idem ago , quod ante prandium . 
A coena suavibus fabulis memet oblecto : mox prosperam noctem precatus parentibus ac familiae , mature me confero ad nidum : illic flexis ante lectum genibus , mecum , ut dixi , reputo , quibus studiis is dies peractus sit . 
Si quid est gravioris admissi , Christi clementiam imploro , ut ignoscat , polliceorque meliora : si nihil est , ago gratias illius beneficentiae , quod me servarit ab omni vitio . 
Deinde me totum illi toto pectore commendo , ut me protegat ab insidiis mali genii , et ab obscoenis somniis . 
His factis , lectum ingressus , frontem ac pectus signo crucis imagine , ac me compono ad somnum . 
Er . 
Quo pacto te componis ? 
Ga . 
Nec pronus cubo , nec supinus , sed primum lateri dextro innitens , brachiis ita transversim seu decussatim complicatis , ut pectus muniant figura crucis , dextra manu sinistro admota humero , laeva dextro . 
Ita dormio suaviter , donec aut expergiscar ipse , aut exciter . 
Er . 
Sanctulus es , qui ista possis . 
Ga . 
Imo stultulus es , qui ista dicas . 
Er . 
Laudo institutum , si queam assequi . 
Ga . 
Velis tantummodo . 
Nam ubi assueveris pauculos menses , erunt haec etiam suavia ; adeo vertentur in naturam . 
Er . 
Sed nihil audio de sacris . 
Ga . 
Nec hac parte mihi desum , diebus praecipue festis . 
Er . 
In his quomodo te geris ? 
Ga . 
Primum omnium excutio me ipsum , num qua labe peccati sit animus contaminatus . 
Er . 
Id si comperias , quid tum ? 
subducis te ab altari ? 
Ga . 
Nequaquam corpore , sed animo me submoveo , ac veluti procul stans , nec audens attollere oculos ad patrem Deum , quem offendi , tundo pectus meum , dicens illud ex Evangelio cum publicano : Domine , propitius esto mihi peccatori . 
Deinde , si sensero quempiam offensum a me , eum curo placandum e vestigio , si licet : sin minus , statuo in animo , mihi quum primum licebit , reconciliare proximum . 
Si quis offendit me , remitto vindictam , doque operam , ut , qui laesit , agnoscat errorem suum , et resipiscat . 
Sin eius rei nulla spes est , vindictam omnem Deo relinquo . 
Er . 
Isthuc durum est . 
Ga . 
An hoc durum , condonare levem noxiam fratri tuo , cuius ignoscentia tibi mutua sit frequenter opus , quum Christus omnia commissa nostra nobis semel condonarit , et quotidie condonet ? 
Imo mihi videtur haec non esse liberalitas in proximum , sed foeneratio apud Deum : perinde quasi conservus ex pacto remittat conservo tres drachmas , ut ipsi dominus condonet talenta decem . 
Er . 
Perpulchre tu quidem philosopharis , si modo certum sit , quod ais . 
Ga . 
An postulas aliquid certius evangelica cautione ? 
Er . 
Non est aequum . 
Sed sunt , qui se non credant esse Christianos , nisi quotidie Missam , ut appellant , audierint . 
Ga . 
Horum institutum equidem non damno : praesertim in his , qui abundant otio , quive totos dies occupantur profanis negotiis . 
Tantum illos non approbo , qui superstitiose sibi persuaserunt , diem fore parum faustum , nisi fuerint eum auspicati a Missa : et statim a sacro se conferunt vel ad negotiationem , vel ad praedam , vel ad aulam : ubi , si , quod per fas nefasque gerunt , successerit , Missae imputant . 
Er . 
Suntne , qui sic desipiant ? 
Ga . 
Magna pars hominum . 
Er . 
Sed redi ad sacrum . 
Ga . 
Si licet , adsto vicinus altari sacro , quo percipere queam ea , quae sacrificus recitat , praesertim epistolam et evangelium . 
Ex his aliquid conor decerpere , quod infigam animo meo : id mecum aliquamdiu rumino . 
Er . 
Nihil interim oras ? 
Ga . 
Oro , sed cogitatione magis , quam strepitu labiorum . 
Ex his , quae recitat sacerdos , arripio precandi occasionem . 
Er . 
Dic istud explanatius : nam non satis assequor , quid velis . 
Ga . 
Dicam . 
Finge recitari epistolam , . 
Ad haec verba sic mecum loquor Christo : Utinam vere sim azymus , purus ab omni fermento malitiae . 
Sed tu , Domine Iesu , qui solus es ab omni malitia purus ac sincerus , largire , ut in dies et ipse magis ac magis expurgem vetus fermentum . 
Rursum , si forte legatur evangelium de seminante semen suum , sic oro mecum : Felix ille , qui meretur esse terra bona : precorque , ut me ex terra parum frugifera , sua benignitate faciat terram bonam , sine cuius beneficio nihil omnino bonum est . 
Sint haec exempli causa dicta : nam singula persequi prolixum sit . 
Sed , si contingat sacrificus mutus , quales multos habet Germania , aut non detur adesse propius altari , fere libellum paro , in quo descriptum sit eius diei evangelium et epistola ; inde ipse aut pronuncio aut oculis lego . 
Er . 
Intelligo . 
Sed quibus cogitationibus potissimum transmittis hoc tempus ? 
Ga . 
Ago gratias Iesu Christo pro ineffabili charitate , quod genus humanum sua morte redimere dignatus est ; et oro , ne patiatur suum sacrosanctum sanguinem pro me frustra fusum esse , sed suo corpore semper pascat animum meum , suo sanguine vivificet spiritum meum , ut paulatim adolescens virtutum auctibus efficiar idoneum membrum corporis illius mystici , quod est ecclesia , nec unquam deficiam ab illo sanctissimo foedere , quod in extrema coena distributo pane , et porrecto poculo pepigit cum discipulis suis electis , et per hos cum omnibus , qui per baptismum in societatem illius insiti sunt . 
Quod si sensero vagari cogitationem , lego psalmos aliquot , aut aliud quippiam pium , quod animum ab evagando cohibeat . 
Er . 
Habes in hoc psalmos certos ? 
Ga . 
Habeo ; sed , quos non ita mihi ipsi indixi , quin omittam , si cogitatio quaepiam incidat , quae magis reficiat animum meum , quam illa psalmorum recitatio . 
Er . 
Quid de ieiunando ? 
Ga . 
Cum ieiunio mihi nihil est negotii . 
Sic enim me docuit Hieronymus , non esse valetudinem atterendam ieiuniis , donec corpus aetate robur iustum collegerit . 
Nondum autem egressus sum annum decimum septimum . 
Sed tamen si sensero opus , prandeo coenoque parcius , quo me praebeam alacriorem studiis pietatis per diem festum . 
Er . 
Posteaquam coepi semel , expiscabor omnia . 
Quomodo affectus es erga conciones ? 
Ga . 
Optime . 
Ad has non minus religiose accedo , quam ad sacram synaxim . 
Et tamen deligo , quos audiam . 
Sunt enim , quos praestat non audisse . 
Quod si talis contingit , aut si nemo contingit , tempus hoc transigo sacra lectione : lego evangelium et epistolam cum interpretatione Chrysostomi aut Hieronymi , aut si quis alius occurrit pius ac doctus interpres . 
Er . 
Sed magis afficit viva vox . 
Ga . 
Fateor ; et audire malo , si detur concionator tolerabilis : sed non videor omnino caruisse concione , si Chrysostomum aut Hieronyrnum scripto loquentem audiero . 
Er . 
Non opinor . 
Sed quid te delectat confessio ? 
Ga . 
Magnopere : nam confiteor quotidie . 
Er . 
Quotidie ? 
Ga . 
Sic est . 
Er . 
Alendus est igitur tibi proprie sacerdos . 
Ga . 
Sed illi confiteor , qui vere solus remittit peccata cui est potestas universa . 
Er . 
Cuinam ? 
Ga . 
Christo . 
Er . 
An istud sat esse putas ? 
Ga . 
Mihi quidem sat esset , si sat esset proceribus ecclesiae et consuetudini receptae . 
Er . 
Sed quos tandem appellar ecclesiae proceres ? 
Ga . 
Pontifices , Episcopos , Apostolos . 
Er . 
Et inter hos annumeras Christum ? 
Ga . 
Is est omnium sine controversia colophon . 
Er . 
Et huius receptae confessionis auctor ? 
Ga . 
Is quidem auctor est omnis boni : sed an ipse instituerit hanc confessionem , qualis nunc est in usu ecclesiae , theologis excutiendum relinquo : mihi puero et idiotae sufficit maiorum auctoritas . 
Haec est certe praecipua confessio : nec est facile , confiteri Christo . 
Non confitetur illi , nisi qui ex animo irascitur suo peccato . 
Apud illum expono deploroque , si quid admisi gravius ; clamo , lacrymor , ploro , me ipsum execror , illius imploro misericordiam : nec finem facio , donec sensero peccandi affectum penitus expurgatum e medullis animi , et succedere tranquillitatem aliquam et alacritatem , condonati criminis argumentum . 
Atque ubi tempus invitat , ut adeam sacrosanctam mensam corporis et sanguinis dominici , confiteor et sacerdoti , sed paucis , et non nisi ea , quae certo videntur crimina : aut eiusmodi , ut vehemens suspicio sit , crimen esse . 
Neque vero protinus arbitror esse piaculum , hoc est , enorme crimen , quod admittitur adversus quaslibet constitutiones humanas , nisi contemptus accesserit malitiosus . 
Imo vix arbitror crimen capitale , cui non sit adiuncta malitia , hoc est , perversa voluntas . 
Er . 
Laudo , quod sic es religiosus , ut tamen superstitiosus non sis . 
Hic quoque puto locum esse proverbio , . 
Ga . 
Deligo mihi sacerdotem , cui credam arcana pectoris . 
Er . 
Isthuc est sapere . 
Sunt enim permulti , quod compertum est , qui , quod accipiunt in confessionibus , effutiunt . 
Sunt improbi quidam et impudentes , qui percontantur a confitente , quae praestiterat tacuisse . 
Sunt indocti et stolidi , qui ob sordidum quaestum praebent aurem verius , quam animum , quum nec diiudicent inter noxiam et recte factum , nec docere possint , nec consolari , nec consulere . 
Haec sic habere , frequenter audivi ex multis , et ipse partim expertus sum . 
Ga . 
Et ego nimium . 
Proinde deligo mihi virum non indoctum , gravem , spectatae integritatis , linguae continentis . 
Er . 
Profecto felix es , qui ista mature sapere coeperis . 
Ga . 
Denique illa prima mihi curarum est , ne quid committam , quod cum periculo credam sacerdoti . 
Er . 
Nihil melius , siquidem possis cavere . 
Ga . 
Nobis quidem difficillimum est : sed auxiliante Christo , facile est . 
Primum est , ut adsit bona voluntas . 
Eam mihi subinde renovo , praesertim diebus dominicis . 
Deinde subduco meipsum pro viribus ab improborum consortio ; et sodalibus integerrimis me adiungo , quorum convictu fiam melior . 
Er . 
Recte tibi consulis . 
Corrumpunt enim mores bonos colloquia prava . 
Ga . 
Otium ceu pestem quandam fugio . 
Er . 
Nec mirum : nam nihil malorum non docet otium . 
Sed ut nunc sunt hominum mores , solus vivat oportet , qui velit abesse a malorum consortio . 
Ga . 
Non omnino vanum est , quod dicis . 
Plures enim mali ; ut Graecus ille sapiens dixit . 
Sed ex paucis optimos deligo . 
Et probus sodalis nonnunquam sodalem reddit meliorem . 
Vito lusus , qui provocant ad nequitiam : utor innoxiis . 
Comem me praebeo omnibus : sed familiarem non nisi bonis . 
Quod si quando incidero in malos , aut corrigo blande monendo , aut dissimulo , toleroque : si videor non profecturus , certe , quum primum licet , memet ab illis suffuror . 
Er . 
Nunquamne titillavit animum tuum libido capiundae cucullae ? 
Ga . 
Nunquam ; sed crebro sollicitatus sum a quibusdam , ab hoc seculo , velut a naufragio , ad portum monasteriorum vocantibus . 
Er . 
Quid ego audio ? 
Captabant praedam ? 
Ga . 
Miris technis adorti sunt et me , et parentes . 
Sed mihi stat sententia , non addicere me vel matrimonio , vel sacerdotio , vel instituto monachorum , aut ulli vitae generi , unde post me non queam extricare , priusquam mihi fuero pulchre notus . 
Er . 
Quando isthuc erit ? 
Ga . 
Fortasse nunquam . 
Sed ante annum vigesimum octavum nihil statuetur . 
Er . 
Cur ita ? 
Ga . 
Quia audio passim tam multos sacerdotes , monachos et maritos , deplorantes , quod sese temere praecipitarint in servitutem . 
Er . 
Cautus es , qui capi nolis . 
Ga . 
Interim tria mihi curae sunt . 
Er . 
Quaenam ista ? 
Ga . 
Ut proficiam in probitate morum . 
Dein , si id nequeam , certe tuear illibatam innocentiam ac famam . 
Postremo paro mihi bonas literas ac disciplinas , in quovis vitae genere futuras usui . 
Er . 
Sed interim a poetis abstines ? 
Ga . 
Non in totum , sed castissimos quosque potissimum lego . 
Quod si quid inciderit parum verecundum , praetercurro , quemadmodum Ulysses obturatis auribus Sirenas praeternavigavit . 
Er . 
Sed cui interim studiorum generi te potissimum addicis ? 
medicinae , iuri caesareo aut pontificio , an theologiae ? 
Nam linguae , bonae literae , philosophia , pariter conducunt ad omnem professionem . 
Ga . 
Nondum ulli me plane addixi , sed ex omnibus gustum aliquem capio , ne cuiusquam plane sim rudis , utque , degustatis singulis , certius eligam , cui sim accommodus . 
Medicina ubivis terrarum certissimum viaticum est : Iurisprudentia viam aperit ad dignitates : Theologia mihi cumprimis placeret , nisi me mores quorundam , et morosae inter ipsos contentiones offenderent . 
Er . 
Non facile labitur , qui sic pedetentim incedit . 
Complures hisce temporibus abstinent a theologia , quod vereantur , ne vacillent in fide catholica , quum videant nihil non vocari in quaestionem . 
Ga . 
Ego , quod lego in sacris literis et in symbolo , quod dicitur Apostolorum , summa fiducia credo , nec ultra scrutor . 
Cetera permitto theologis disputanda ac definienda , si velint . 
Si quid tamen receptum est usu populi christiani , quod non plane pugnet cum sacris literis , hactenus servo , ne cuiquam sim offendiculo . 
Er . 
Quis Thales te docuit istam philosophiam ? 
Ga . 
Fuit mihi admodum puero consuetudo domestica cum integerrimo viro Ioanne Coleto . 
Nostin ' hominem ? 
Er . 
Quid ni ? 
tanquam te . 
Ga . 
Is eam aetatem huiusmodi praeceptiunculis imbuit . 
Er . 
Non invidebis , si me praebeam aemulum instituti tui ? 
Ga . 
Imo isthoc nomine mihi futurus es multo charior . 
Scis enim , similitudine morum conglutinari familiaritatem ac benevolentiam . 
Er . 
Verum ; sed non inter competitores eiusdem magistratus , quum simili laborent morbo . 
Ga . 
Nec inter eiusdem sponsae procos , quum pariter laborent amore . 
Er . 
Sed extra iocum , experiar imitari rationem istam . 
Ga . 
Precor , ut tibi vertat quam optime . 
Er . 
Fortassis assequar te . 
Ga . 
Utinam et praecurras . 
Sed interim non operiar te ; quin ipse quotidie me ipsum superare contendo : sed tamen adnitere si potes , ut antevertas . 
VENATIO Venatio . 
PAULUS , THOMAS , VINCENTIUS , LAURENTIUS , BARTHOLUS . 
Pa . 
Trahit sua quemque voluptas ; mihi placet venatio . 
Th . 
Placet et mihi : sed ubi canes , ubi venabula , ubi casses ? 
Pa . 
Valeant apri , ursi , cervi et vulpes ; nos insidiabimur cuniculis . 
Vi . 
At ego laqueos iniiciam locustis . 
Insidiabor gryllis . 
La . 
Ego ranas captabo . 
Ba . 
Ego papiliones venabor . 
La . 
Difficile est sectari volantia . 
Ba . 
Difficile , sed pulchrum ; nisi pulchrius esse ducis sectari lumbricos aut cochleas , quia carent alis . 
La . 
Equidem malo insidiari piscibus ; est mihi hamus elegans . 
Ba . 
Sed unde parabis escam ? 
La . 
Lumbricorum ubique magna est copia . 
Ba . 
Est , si tibi velint prorepere e terra . 
La . 
At ego mox efficiam , ut multae myriades prosiliant . 
Ba . 
Quo pacto ? 
incantamentis ? 
La . 
Videbis artem . 
Imple hanc situlam aqua . 
Hos iuglandium summos cortices virentes confractos immittito . 
Hac aqua perfunde solum . 
Nunc observa paulisper . 
Vides emergentes ? 
Ba . 
Rem prodigiosam video . 
Sic olim , opinor , exsiliebant armati ex satis serpentis dentibus . 
Sed plerique pisces delicatioris et elegantioris sunt palati , quam ut esca tam vulgari capiantur . 
La . 
Novi quoddam insecti genus , quo talibus insidiari soleo . 
Ba . 
Tu vide , an possis imponere piscibus ; ego ranis facessam negotium . 
La . 
Quomodo ? 
reti ? 
Ba . 
Non ; sed arcu . 
La . 
Novum piscandi genus . 
Ba . 
At non iniucundum . 
Videbis et fateberis . 
Vi . 
Quid si nos duo micemus digitis ? 
Pa . 
Ignavum est ac rusticum lusus genus . 
Ad focum desidentibus magis convenit , quam in campo versantibus . 
Vi . 
Quid si certemus nucibus ? 
Pa . 
Nuces admodum pueris relinquamus ; nos grandiusculi sumus . 
Vi . 
Et tamen nihil aliud adhuc , quam pueri sumus . 
Pa . 
Sed quibus decorum est ludere nucibus , iisdem non indecorum est equitare in arundine longa . 
Vi . 
Tu igitur praescribito lusus genus , sequar quocunque vocaris . 
La . 
Et ego futurus sum omnium horarum homo . 
EUNTES IN LUDUM LITERARIUM Euntes in ludum literarium . 
SYLVIUS , IOANNES . 
Sy . 
Cur adeo curris , Ioannes ? 
Io . 
Cur lepus , ut aiunt , pro canibus ? 
Sy . 
Quid hoc proverbii est ? 
Io . 
Quia nisi adfuero in tempore ante recitatum catalogum , actum est de pelle mea . 
Sy . 
Hac quidem ex parte nihil est periculi . 
Modo praeterita est quinta . 
Inspice horologium , manus nondum attigit punctum , quod horam ab hora aequis spatiis dirimit . 
Io . 
At ego vix habeo fidem horologiis : mentiuntur nonnunquam . 
Sy . 
At mihi fide , qui campanae vocem audivi . 
Io . 
Quid loquebatur ? 
Sy . 
Horam esse quintam . 
Io . 
Sed est et aliud , unde magis etiam timeam . 
Reddenda est memoriter hesterna lectio , satis prolixa . 
Vereor ut possim . 
Sy . 
Commune periculum narras . 
Nam et ipse vix satis teneo . 
Io . 
Et nosti praeceptoris saevitiam . 
Omnis illi noxia capitalis est . 
Nec magis parcit nostris natibus , quam si corium esset bubulum . 
Sy . 
Verum is non aderit in ludo . 
Quem igitur vicarium constituit ? 
Io . 
Cornelium . 
Sy . 
Strabum illum ? 
Vae nostris natibus . 
Is vel Orbilio plagosior est . 
Io . 
Verum dicis ; et ideo non raro sum illius brachio precatus paralysin . 
Sy . 
Non est pium , imprecari praeceptori . 
Nobis potius cavendum , ne incidamus in illius tyranni manus . 
Io . 
Reddamus inter nos vicissim , altero recitante , altero codicem inspiciente . 
Sy . 
Pulchre mones . 
Io . 
Fac praesenti sis animo . 
Nam metus officit memoriae . 
Sy . 
Facile deponerem pavorem , si non adesset periculum . 
At in tanto discrimine quis possit esse securus animo ? 
Io . 
Fateor ; attamen non agitur de capite , sed de parte diversa . 
Alia . 
CORNELIUS , ANDREAS . 
Co . 
Scite tu quidem pingis , sed charta tua perfluit . 
Charta subhumida est , ac transmittit atramentum . 
An . 
Quaeso , ut appares mihi pennam hanc . 
Co . 
Deest mihi gladiolus scriptorius . 
An . 
En tibi . 
Co . 
Hui , quam obtusus ! 
An . 
Accipe coticulam . 
Co . 
Utrum amas scribere cuspide duriuscula , an molliore ? 
An . 
Attempera ad manum tuam . 
Co . 
Ego molliore soleo . 
An . 
Quaeso , ut mihi describas ordine figuras elementorum . 
Co . 
Graecas an latinas ? 
An . 
Latinas primum conabor imitari . 
Co . 
Suppedita chartam . 
An . 
Accipe . 
Co . 
Sed meum atramentum dilutius est , subinde infusa aqua . 
An . 
At meum linteolum prorsus exaruit . 
Co . 
Imminge ; nisi mavis immeiere . 
An . 
Imo potius rogabo alicunde . 
Co . 
Praestat habere domi , quam rogare commodato . 
An . 
Quid est scholasticus absque calamo et atramento ? 
Co . 
Quod miles absque clypeo et gladio . 
An . 
Utinam mihi essent articuli tam celeres . 
Equidem non possum dictantis vocem scribendo assequi . 
Co . 
Prima cura sit , ut bene scribas : proxima , ut celeriter . 
Sat cito , si sat bene . 
An . 
Belle : sed istam cantionem cane praeceptori , quum dictat , Sat cito , si sat bene . 
FORMULAE Agendi gratias formula . 
PETRUS , CHRISTIANUS . 
Pe . 
Gratum mihi fecisti , quod aliquoties ad me scripseris . 
Habeo gratiam , quod ad me crebrius scripsisti . 
Amo te , quod interdum ad me literas dare non dedignatus es . 
Habeo gratiam , quod crebris literis me viseris . 
Ago tibi gratias , qui literarum fasciculis nos oneraris . 
Maxima tibi a me habetur gratia , qui nos aliquando literis lacessiveris . 
Pergratum mihi fecisti , quod nos dignatus sis tuis literis . 
Debeo tibi pro tuis humanissimis ad me literis . 
Magni beneficii loco duco , quod non es gravatus ad me scribere . 
Responsio . 
Ch . 
Imo meum est , deprecari culpam impudentiae , qui non veritus sim , tibi , homini tum occupatissimo , tum doctissimo , meis illiteratis literis obstrepere . 
Agnosco solitam tuam humanitatem , qui meam audaciam boni consulueris . 
Verebar , ne quid offendissent te meae literae , quod nihil omnino responderes . 
Non est , quod agas gratias ; mihi plus satis est , si sedulitatem meam accepisti in bonam partem . 
Nova rogandi formula . 
Pe . 
Nihilne novarum rerum adfertur e patria ? 
Num quid novi de nostratibus accepisti ? 
Quid novi ? 
Ecquid novarum rerum apportas ? 
Num quid novi fertur ? 
Num quae res novae e patria nunciantur ? 
Responsio . 
Ch . 
Novi quidem permultum , at nihil veri . 
Novarum quidem rerum satis , at nihil comperti . 
Nova permulta , at explorati nihil . 
Non parum novi , at veri non multum . 
Nihil adfertur novi . 
Novarum rerum nihil prorsus accepi . 
Certi nihil , novi nonnihil . 
Rumores adferuntur permulti , sed dubii . 
Plurima est fama , at rerum nihil , firmi nihil . 
Si vana te capiunt , adfero tota plaustra mendaciorum . 
Fabularum totos modios apporto . 
Tantum mendaciorum adfero quantum vix una navis vehat . 
Pe . 
Exonera te quam primum ne succumbas tanto oneri . 
Ch . 
Nihil habeo praeter ea , quae iactantur in tonstrinis , in vehiculis , et in navibus . 
An accepisti literas ? 
formula . 
Pe . 
Nihilne literarum accepisti ? 
Num aliquas e patria recepisti literas ? 
Nullae tibi sunt redditae literae ? 
Num quid scriptorum accepisti ? 
Num quas accepisti epistolas ? 
Ecquas ab amiculis accepisti literas ? 
Nihil epistolarum advolavit e Gallia ? 
Responsio . 
Ch . 
Literarum nihil accepi . 
Ne pilum quidem literarum accepi . 
Ne tantulum quidem adfertur literarum . 
Nemo literam ad me . 
Ne verbum quidem a quoquam redditur . 
Tantum literarum accepi iamdiu , quantum vides in oculo meo . 
Equidem pecunias , quam literas malim . 
Argentum accipere malim , quam epistolas . 
Nummos recipere malim , quam epistolia . 
Nihil moror literas , modo veniat argentum . 
Equidem numerari malo mihi , quam scribi . 
Credo , formula . 
Pe . 
Facile credo . 
Haud difficile creditu est . 
Credi istud perfacile potest . 
Istud tibi quis non credat ? 
Admodum incredulus fuerit , qui hoc tibi non credat . 
Profecto habeo tibi fidem . 
Istius rei mihi facile fidem facis . 
Credo tibi vel iniurato . 
Verisimile dicis . 
Adferunt tamen nonnihil solatii literae . 
At ego alterutrum malim , quam neutrum . 
Utilitatis formula . 
Ch . 
Quorsum spectant literae sine pecunia ? 
Ad quid tandem inanes conducunt literae ? 
Quorsum valent , ad quid conferunt , faciunt , prosunt , proficiunt literae vacuae ? 
Cui gratae , cui acceptae literae sine nummis ? 
Quid emolumenti afferunt literae inanes ? 
Cui bono sunt otiosae literae ? 
Quid iuvant ? 
Cui sunt usui ? 
Ad quid conducibiles sunt ? 
Quid se cum adferunt momenti ? 
Cui rei sunt utiles inanes epistolae ? 
Responsio . 
Pe . 
Podici tergendo utiles , idoneae , accommodae . 
Cunducunt natibus tergendis . 
Si usum nescis earum , ad anum expurgandum valent . 
Ad nates tergendas . 
Ad posticum purgandum . 
Conferunt ad eam corporis panem mundandam , quae semet identidem inquinat . 
Valent convestiendis scombris . 
Involvendo thuri sunt accommodae . 
Quid ? 
Valentne amiculi ? 
Quid uxor agit tua ? 
Ch . 
Recte : eam apud matrem reliqui , et quidem praegnantem . 
precandi . 
Pe . 
et tibi et illi vertat : tibi , quod pater : illi , quod mater futura sit . 
Adsit Deus . 
Ut utrique vestrum faustum felixque sit , precor optoque . 
Quaeso , oro superos omnes , ut incolumis prolem vobis dignam pariat , et pulchra te faciat prole parentem . 
Laudo te , quod virum te praestiteris . 
Gaudeo , te virum praestitisse . 
Gallum te esse declarasti , at non Cybeles . 
Abi , virum te iudico . 
Ch . 
Ludis ; idque facis tuo more . 
Age age , est tibi ius apud me loquendi quaelibet . 
Audio , te patriam nuper revisisse . 
Pe . 
Sic est factum . 
Nam diutiuscule iam abfueram ; non ferebam tam diuturnum patriae desiderium . 
Non poteram a parentum conspectu abesse diutius . 
Torquebat me diutinum amicorum desiderium . 
Ch . 
Pie fecisti : humanus es , qui ista cogites . 
Ducimur enim omnes admirabili quodam amore eius regionis , quae mos aluit atque edidit . 
Et , Ducit , et immemores non sinit esse sui . 
Dic , quaeso , quonam in loco illic offendisti omnia ? 
Nova omnia ; formula . 
Pe . 
Nihil non novum . 
Mutata omnia . 
Novata singula . 
Universa nova . 
Vide , quam repente tempus res mutet humanas . 
Videbar mihi in alium venire mundum . 
Vixdum decennium abfueram , et non secus omnia admirabar , quam Epimenides , somniatorum princeps , vix tandem expergefactus . 
Ch . 
Quaenam ista est fabula ? 
Quid isthuc est fabulae ? 
Pe . 
Dicam equidem , si vacat . 
Ch . 
Nihil fuerit iucundius . 
Pe . 
Sellam igitur una cum pulvino mihi poni iube . 
Ch . 
Recte admones ; nam sedens commodius mentieris . 
Pe . 
Fabulantur historici de Epimenide quodam Cretensi , qui deambulandi gratia solus urbem egressus , quum , subita pluviae vi compellente , in quandam speluncam ingressus obdormisset , quadraginta septem perpetuos annos somnum continuarit . 
Non credo , formula . 
Ch . 
Quid narras ? 
incredibile dictu . 
Non verisimile dicis . 
Somnium mihi narras . 
Non fit mihi simile veri . 
Monstri simile narras . 
Non pudet tam improbae vanitatis ? 
Digna fabula , quae addatur veris narrationibus Luciani . 
Pe . 
Imo rem narro a gravissimis proditam auctoribus : nisi forte tibi parum spectatae fidei est Aulus Gellius . 
Ch . 
Mihi vero , quae scribit ille , folia Sibyllae sunt omnia . 
Pe . 
Quid tandem theologum tot annos somniasse reris ? 
Nam theologum fuisse , proditum est . 
Ch . 
Audire gestio . 
Responsio . 
Pe . 
Quid aliud , quam quae postea prodidit Scotus , et huius farinae sodales ? 
Sed bene cum Epimenide actum est , qui vel tandem ad se redierit : multi theologi nunquam expergiscuntur a suis somniis . 
Ch . 
Age , facis ut poeta dignum est : sed perge mentiri . 
Pe . 
Epimenides igitur somno solutus , e spelunca prodit , circumspicit , mutata videt omnia , sylvas , ripas , fumina , arbores , agros , breviter nihil non novum . 
Accedit ad urbem , percontatur , manet illic aliquamdiu , neque novit quenquam , neque a quopiam agnitus est . 
Alius hominum cultus , nec idem vultus , mutatus sermo , diversi mores . 
Nec miror , hoc Epimenidi post tantum annorum evenisse , quum mihi idem propemodum evenerit , qui pauculos annos abfuissem . 
Ch . 
Quid uterque parens ? 
vivuntne ? 
Pe . 
Vivunt ambo , et valent utcunque , senio , morbo , denique bellorum calamitate confecti . 
Ch . 
Haec est humanae vitae comoedia . 
Haec est fatorum lex inevitabilis . 
Pe . 
Coenabis hodie domi ? 
Ch . 
Foris coenaturus sum . 
Foris coenandum est mihi . 
Pe . 
Apud quem ? 
Ch . 
Apud socerum meum , apud generum meum , apud nurum meam , apud affinem meum . 
Affines dicuntur , qui non sanguinis , sed matrimonii coniunctione copulati sunt . 
Pe . 
Quae sunt igitur usitata vocabula affinitatum ? 
Ch . 
Maritus et uxor , nota sunt nomina . 
Socer uxoris meae pater est mihi . 
Gener filiae meae maritus . 
Socrus uxoris meae mater . 
Nurus filii mei uxor . 
Levir mariti frater . 
Levir dicitur ab uxore , ut Helena Hectorem levirum vocat , quod esset nupta Paridi . 
Fratria fratris mei uxor . 
Glos mariti soror . 
Vitricus matris meae maritus . 
Noverca patris mei uxor . 
Privignus uxoris aut mariti filius . 
Privigna filia alterutrius . 
Rivalis qui amat eandem . 
Pellex quae amat eundem : ut Thraso rivalis est Phaedriae , et Europe pellex est Iunoni . 
Cras mecum prandeas . 
Pe . 
Ago gratias . 
Laudo te . 
In crastinum igitur te ad coenam voco . 
Cras ergo , ut mecum coenes , oro . 
Cras igitur te mihi convivam volo . 
Timeo ne non possim . 
Ch . 
At vereor , ne non licuerit . 
Ut possim metuo . 
Veniam , si quidem licebit . 
At metuo , ne non queam . 
Quare ? 
Pe . 
Cur non licebit ? 
Qui sic ? 
Quid ita ? 
Quam ob rem ? 
Quo pacto ? 
Quid causae ? 
Quid obstiterit , quo minus possis ? 
Domi me esse oportet . 
Ch . 
Tum quidem mihi domi manendum est . 
Ut domi nocte sim , necesse est . 
Tum certe foris esse non licebit . 
Cras mihi quoquam ire foras , liberum non erit . 
A prandio abesse mihi integrum non erit . 
Aliquot ipse convivas eo die operior . 
Aliquot amiculi constituere , ea nocte domi nostrae coenare . 
Ipsi mihi convivae sunt ea nocte tractandi , alioqui lubens venirem . 
Ni id esset , haud gravatim facerem . 
Quod ni esset , haud me tibi difficilem praeberem . 
Non excusarem , si liceret . 
Non paterer bis rogari , si queam . 
Parce rogare , vel invocatus adessem , si quo pacto liceret . 
Haud gravate tibi obsequerer , si possim . 
Frustra rogas eum , cui non est liberum : frustra item rogaturus , si liberum esset . 
Nunc , ut maxime cupiam , non possum : tunc supervacaneum esset , rogare volentem . 
Pe . 
Vel perendie apud me sis , oportet . 
Saltem perendino die ad coenam venias , necesse est . 
Quarto abhinc die non gravaberis , mihi praebere convivam . 
Die Iovis proximo non potes effugere , quin venias . 
Non possum promittere . 
Ch . 
Non possum polliceri . 
Affirmare istud tibi non possum . 
Promittere certum nequeo . 
Veniam , ubi utrique nostrum videbitur commodissimum . 
Diem dicere debes Pe . 
Diem igitur mihi constituas volo , ad quem mecum sis coenaturus . 
Diem igitur assignes , oportet . 
Diem igitur promittas , necesse est . 
Diem certum mihi praefiniri , praescribi , praestitui , constitui cupio . 
Ad certum diem condicito . 
Diem mihi dicas velim . 
Nolo , te praescire . 
Ch . 
Equidem non soleo dicere diem amicis . 
Cum quibus mihi parum convenit , iis soleo diem dicere . 
Praescium te esse nolim . 
Praescire te nolo . 
De improviso te opprimam . 
Inopinato te opprimam . 
Te nec opinantem oppressero . 
Te nihil suspicantem oppressurus sum . 
Non exspectatus adfuero . 
Adoriar te nec opinantem . 
Veniam ultroneus et insperatus conviva . 
Praescire volo . 
Pe . 
Biduum praescire volo . 
Biduum praescius esse cupio . 
Praemoneto biduo prius , quam venias . 
Fac , me biduo ante certiorem . 
Ch . 
Si me urges , dico tibi diem Sybariticum , ne desit apparandi spatium . 
Pe . 
Quid hoc verbi est ? 
Ch . 
Sybaritae convivas invitabant in annum proximum , ut utrinque esset iustus apparatus . 
Pe . 
Valeant Sybaritae cum suis molestis conviviis : ego congerronem voco , non satrapam . 
Tuo malo optas . 
Ch . 
Equidem tuo detrimento . 
Tuopte quidem malo . 
In damnum tuum istud optas . 
Incommodo istud precaris tuo . 
Pe . 
Quid ita ? 
Quam ob rem ? 
Ch . 
Ego instructus accedam . 
Ego munitus veniam . 
Aggrediar te paratus . 
Instructus multa fame accedam ; tu vide , ut vulturem expleveris . 
Parabo ventrem ac dentes exacuam ; tu vide , quibus modis lupum exsatures . 
Pe . 
Age , ad hoc certamen provoco . 
Age , fac pro viribus , pro virili , si quid potes . 
Ch . 
Veniam , sed non incomitatus . 
Pe . 
Tanto venies gratior . 
Sed quo comite venies ? 
Ch . 
Umbra . 
Pe . 
Nec secus possis , si modo luce venias . 
Ch . 
Sed umbram adducturus sum dentatam unam atque alteram , ne tu me vocaris impune . 
Pe . 
Age , ut libet , modo ne larvas adducas . 
Sed explana , si libet , quid sibi velit umbrae vocabulum . 
Ch . 
Apud eruditos umbrae vocantur , qui ipsi non vocati comitantur eum , qui vocatus est ad convivium . 
Pe . 
Talium umbrarum adduc quantum voles . 
Ea lege promitto . 
Ch . 
Veniam quidem ; at hac lege , ut tu postridie eius diei vicissim apud me coenes . 
Faciam eo quidem pacto , ut deinde mihi quoque sis conviva . 
Ea lege coenam condico , ut tu rursum mihi sis conviva . 
Spondeo futurum , sed hac exceptione , si tu postero die itidem apud me sis . 
Recipio tibi , facturum me . 
Do fidem futurum , his quidem legibus , ut tu mecum postridie prandeas . 
Pe . 
Age fiat . 
Esto . 
Sit ita , ut vis . 
Si iubes , faciam . 
Novi Gallorum magnificentiam . 
Non vis gratis apud me coenare , nisi vices retuleris . 
At isto quidem pacto redire solent in orbem convivia . 
Sic nascitur conviviorum longa periodus . 
Hac vicissitudine fiunt sine fine reciproca convivia . 
Ch . 
Nihil suavius , si minimum accedat apparatui quotidiano . 
Caeterum ego te detineo , alio fortassis iturum . 
Pe . 
Imo ego te opinor . 
Sed cras latius et familiarius confabulabimur . 
Verum crastino die plura nugabimur . 
Interim fac valeas . 
Interim cura , ut bene valeas . 
Interim valebis . 
Quo is ? 
formula . 
Ch . 
Quo tu nunc abis ? 
Quo tu nunc properas ? 
Quo tu tam celeri gradu tendis ? 
Quonam te confers ? 
Quo nunc iter est ? 
Eo domum formula . 
Pe . 
Domum me recipio . 
Domum revertor . 
Domum repeto . 
Domum me confero . 
Viso , quid domi agatur . 
Accerso medicum . 
Rus hinc concedo . 
Constitui ad hanc horam cum viro quodam gravissimo colloqui . 
Statui hac hora congredi cum viro gravissimo . 
Ch . 
Quonam ? 
Pe . 
Cum Curione multiloquo . 
Ch . 
Precor igitur tibi praesentem Mercurium . 
Pe . 
Quid opus Mercurio favente ? 
Ch . 
Quia res erit cum linguaci . 
Pe . 
Atqui hac gratia magis conveniebat , mihi Memoriam precari propitiam . 
Ch . 
Quid ita ? 
Pe . 
Quia patientissimis auribus opus erit potius , quam strenua lingua . 
At auris Memoriae dicata est . 
Ch . 
Quanam iturus es ? 
Qua ibis ? 
Pe . 
Hac ad sinistram , hac , illac , per forum . 
Ch . 
Comitabor igitur te . 
Assectabor ac deducam te ad diverticulum usque . 
Pe . 
Non patiar te circumagi . 
Nolim te , tantum laboris mea causa capere . 
Isthuc officii serva , quum erit usus ; nunc nihil opus est . 
Ne mea gratia facias viae tuae dispendium . 
Ch . 
Mihi quidem , compendium est , frui tantisper amico . 
Nihil habeo quod agam , et non sum piger , ni tibi sum molestus comes . 
Pe . 
Nemo iucundior assecla . 
At non sinam , ut mihi claudas laevum latus : non admittam , ut mihi sinister ambules . 
Hic te superis commendo . 
Nolo te longius comitem . 
Ulterius nolo me comiteris . 
Commendandi formula . 
Ch . 
Tu me Curioni magnopere commendato . 
Fac me Curioni multiloquo quam commendatissimum facias . 
Me Curioni commendatum quam diligentissime curato . 
Iube , ut me sibi commendatissimum habeat . 
Ego me illi per te commendatum facio . 
Me tibi etiam atque etiam commendo . 
Me tuae humanitati quam possum diligentissime commendo . 
pro barbaris relinquito . 
Vide , ne pauca cum multiloquo loquaris . 
Vide , ne cum multiloquo sis pauciloquus . 
Obsequii . 
Pe . 
Vis me tibi morem gerere ? 
Vis me tibi obsequi ? 
Vis tibi obsecundem ? 
Te , igitur imitari me iubes ? 
Quandoquidem ita vis , faciam libentissime . 
Ne sis mihi diutius in mora , imo ne uterque alteri . 
Ch . 
Sed priusquam abeas , quaeso te , ne graveris me docere , quo pacto his sit utendum , in mora , in causa , in culpa , qui soles elegantiae studiosus esse . 
Quare age , doce obsecro , dissere amabo . 
In culpa , in causa , in mora . 
Pe . 
Mos gerendus est tibi . 
Non est culpa in me , non est culpa in te . 
Mora est in te . 
In culpa . 
Non sum in culpa . 
Culpa non est mea . 
Vaco culpa . 
Quod nihil proficis , tua desidia in causa fuit , non praeceptor , non pater tuus . 
In culpa omnes estis . 
Utrique in culpa estis . 
Utrique culpandi estis . 
Ambo accusandi estis . 
Ambo in culpa estis . 
Incidisti in morbum tuo ipsius vitio , tua ipsius culpa . 
Itidem dicuntur in vitio esse , quibus culpa debet imputari : et in crimine esse , qui culpandi sunt : et in damno esse , qui damno afficiuntur . 
Hoc genus sermonis non temere licet invertere . 
Damnum in illo est , vitium in illo est . 
In causa . 
Quo minus ad te scripserim , morbus in causa fuit . 
Quo rarius ad te scripserim , mea negotia in causa fuerunt , non negligentia . 
Quid in causa fuit ? 
Quid causae fuit ? 
Ego non sum in causa . 
Quod nullas a me literas acceperis , tabellarius in causa fuit . 
Quod tam macilentus es , amor , non studium , in causa est . 
Hoc est causae . 
In mora . 
Non ero vobis in mora . 
Quidnam nobis in mora fuit ? 
Tu nobis in mora fuisti . 
Tu semper in mora es . 
Quid te remoratum est ? 
Quis te remoratus est ? 
Habes quod petebas ; tuum est , memoriae insculpere . 
Habes assectatiunculae tuae praemium . 
Vale , mi Christiane . 
Ch . 
Vale in crastinum et tu , mi Petre . 
APOTHEOSIS CAPNIONIS POMPILIUS , BRASSICANUS . 
Po . 
Unde nobis petasatus ? 
Br . 
E Tubinga . 
Po . 
Nihilne istic rei novae ? 
Br . 
Equidem demiror , usque adeo mortales omnes teneri siti quadam rerum novarum . 
At ego Lovanii Camelum quendam audivi concionantem , fugiendum quicquid esset novum . 
Po . 
Vocem camelo dignam . 
Dignus erat homo , si tamen homo fuit , qui nunquam mutet veteres calceos , aut putre subligar , semper vescatur putribus ovis , nec aliud , bibat quam vappam . 
Br . 
At idem , ne sis inscius , non usque adeo delectatur rebus veteribus , ut malit ius pridianum quam recens . 
Po . 
Sed omisso camelo , dic , si quid adfers novi . 
Br . 
Adfero quidem , sed , ut ille aiebat , malum . 
Po . 
Atqui isthuc ipsum olim erit vetus . 
Ita fieri necesse est , ut , si omnia vetera sint bona , omnia nova mala , quaecunque nunc bona sunt , fuerint olim mala , et quae nuuc sunt mala , sint olim futura bona . 
Br . 
Ita videtur iuxta decretum Cameli . 
Imo consequitur , ut qui olim adolescens fuit malus fatuus , quia recens , idem nunc sit bonus fatuus , quia senuit . 
Po . 
Sed age , prome quidquid est . 
Br . 
Egregius ille trilinguis eruditionis phoenix , Ioannes Reuchlinus , vita defunctus est . 
Po . 
Rem certam narras ? 
Br . 
Certiorem quam vellem . 
Po . 
Sed quid isthuc mali , relicta posteris honestissimi nominis immortali memoria , ab huius vitae malis demigrare in consortium beatorum ? 
Br . 
Quis isthuc tibi indicavit ? 
Po . 
Res ipsa . 
Nec enim potest aliter mori qui sic vixit . 
Br . 
At magis etiam isthuc diceres , si scias quod ego . 
Po . 
Quidnam , obsecro ? 
Br . 
Non est fas referre . 
Po . 
Quam ob rem ? 
Br . 
Quia qui credidit , stipulatus est arcani silentium . 
Po . 
Eadem lege committe et mihi : recipio tibi silentium optima fide . 
Br . 
Quamquam ista fides me iam saepenumero fefellit , tamen age , committam : praesertim quum res sit eius generis , ut expediat etiam , esse notam bonis omnibus . 
Est Tubingae quidam instituti Franciscani , vir omnibus habitus eximiae sanctimoniae , praeterquam ipsi . 
Po . 
Magnum dicis argumentum verae sanctimoniae . 
Br . 
Agnosceres hominem , et fatereris verum , si nomen ederem . 
Po . 
Quid si divinem ? 
Br . 
Licet . 
Po . 
Admove aurem . 
Br . 
Quid opus , quum simus soli ? 
Po . 
Ita mos est . 
Br . 
Is ipse est . 
Po . 
Est homo certissimae fidei . 
Mihi Sibyllae folium erit , quicquid ille dixerit . 
Br . 
Audi igitur totum dialogum bona fide . 
Aegrotabat noster Reuchlinus , satis quidem periculose , sed ita , ut bona spes esset , fore , ut revalesceret , vir dignus , qui nunquam senesceret , aegrotaret , aut moreretur . 
Mane visebam meum Franciscanum , ut animi mei molestiam oratione sua leniret . 
Nam aegrotabam una cum aegrotante amico , quem amabam ut patrem . 
Po . 
Phy ; quis illum usquam non amavit , nisi vir pessimus ? 
Br . 
Hic Franciscanus meus , Brassicane , inquit , emove penitus ex animo moerorem omnem : Reuchlinus noster desiit aegrotare . 
Quid ? 
inquam , an subito revaluit ? 
nam ante biduum non admodum laeta promittebant medici . 
Tum ille , revaluit , inquit , sed ita , ut posthac non sit illi formidanda valetudo adversa . 
Noli flere , ( nam videbat erumpentes lacrymas , ) prius quam audias rem omnem . 
Sex dies sunt , quod hominem non inviseram , sed tamen quotidianis precibus illius salutem Domino commendabam . 
Hodierna nocte quum me a matutinis hymnis in strato composuissem , blandus quidam minimeque gravis somnus obrepsit . 
Po . 
Nescio , quid laeti mihi praesagit animus . 
Br . 
Non est tibi laeva mens . 
Visus sum mihi , inquit , consistere ad ponticulum quendam , per quem transitus erat in pratum quoddam longe amoenissimum . 
Adeo blandiebatur oculis graminum et frondium plus quam smaragdinus viror ; sic arridebant incredibili colorum varietate flosculorum stellulae ; sic spirabant omnia , ut , quod erat pratorum citra rivum , quo dirimebatur felicissimus ille campus , nec vivere , nec virere videretur , sed mortua , inamoena , putidaque omnia . 
Atque interim dum totus sum in eo spectaculo , commodum praeterierat Reuchlinus ; praeteriens Hebraice precatus est pacem . 
Iam medium pontis transierat , priusquam sentirem : parantem accurrere , respiciens vetuit . 
Nondum fas , inquit . 
Quinto abhinc anno nos sequeris . 
Interim eorum quae aguntur , testis ac spectator assistito . 
Heic ego : Nudus erat , inquam , Reuchlinus , an vestitus ? 
solus , an comitatus ? 
Vestium , inquit , nihil habebat , praeter unam candidissimam : Damascenam esse dixisses , candore mire lucido . 
Pone sequebatur puer incredibili specie , alatus : suspicabar illius esse genium bonum . 
Po . 
Sed nullusne comitabatur genius malus ? 
Br . 
Imo aliquot , ut Franciscanus ille arbitrabatur . 
Procul , inquit , a tergo sequebantur aves aliquot pennis , cetera nigris , nisi quod explicatu alarum gilvas verius , quam candidas plumas osteriderent . 
Picae , inquit , videri poterant colore et voce , nisi quod singulae sedecim picas aequarent magnitudine corporis , nihilo minores vulturibus , cristam gestantes vertice , rostris et unguibus aduncis , ventre prominente . 
Harpyiae videri poterant , si tres modo fuissent . 
Po . 
Quid moliebantur istae furiae ? 
Br . 
Procul , inquit , obstrepebant heroi Reuchlino , et impetiturae videbantur , si licuisset . 
Po . 
Qui minus licuit ? 
Br . 
Quia versus Reuchlinus , obiecta manu crucis imaginem exprimens : Abite , inquit , quo dignum est , malae pestes . 
Satis sit vobis negotium facessere mortalibus : in me , iam immortalibus adscriptum , nihil habet iuris vestra dementia . 
Vix ea dixerat , inquit Franciscanus , mox abierant foedissimae volucres , sed relicto foetore , ad quem collatum oletum videri posset samsucinum , aut foliatum . 
Deierabat se citius vel ad inferos descensurum , quam sustineret iterum afflari tali thymiamate . 
Po . 
Male sit illis pestibus . 
Br . 
Sed audi cetera , quae narravit mihi Franciscanus . 
Dum haec intentus contemplor , inquit , iam ponti vicinus erat divus Hieronymus , qui Reuchlinum hisce verbis compellabat : Salve , collega sanctissime . 
Datum est hoc mihi negotium , ut te exceptum deducam in consortium coelitum , quod tuis sanctissimis laboribus destinavit divina benignitas . 
Simulque vestem protulit , qua Reuchlinum induit . 
Tum ego : Dic , inquam , mihi , quo cultu , quave specie videbatur Hieronymus ? 
Eratne tam senilis , quam illum pingunt : aut cucullam habebat , aut galerum ac pallium cardinalitium , aut leonem comitem ? 
Ad haec ille : Nihil , inquit , istiusmodi . 
Species erat amoena , quae sic aetatem testabatur , ut nihil haberet squalloris , dignitatis plurimum . 
Quorsum autem illic opus erat comite leone , quem illi pictores adiunxerunt ? 
Vestem gerebat ad talos usque demissam ; crystallum diceres pellucidum . 
Eiusdem erat formae , quam Reuchlino tradidit . 
Tota undique picta erat linguis triplici colorum varietate . 
Quaedam pyropon prae se ferebant , nonnullae smaragdum , tertiae sapphirum . 
Pellucebant omnia , nec mediocrem gratiam addebat ordo . 
Po . 
Coniicio id fuisse insigne trium linguarum , quas calluerunt . 
Br . 
Non est dubium . 
Nam et fimbriae , ut aiebat , trium linguarum literis triplici colore distinctis visebantur inscriptae . 
Po . 
Num incomitatus aderat Hieronymus ? 
Br . 
Incomitatus , inquis ? 
Totus ille campus obsidebatur myriadibus Geniorum ; nec aliter oppleverant aerem totum , quam videmus in solis radiis volitare minuta corpuscula , quae vocant ; toma , si tamen a re tam humili huc ducenda est comparatio . 
Neque coelum videre licuisset , neque campum , nisi pellucerent omnia . 
Po . 
Euge , Reuchlino gratulor . 
Quid deinde factum est ? 
Br . 
Hieronymus , inquit , honoris gratia complexus dextrum Reuchlinum , deduxit in medium pratum . 
Ibi collis erat in medio prominens . 
In huius vertice uterque alterum blando osculo complexus est . 
Atque interea vasto hiatu coelum superne diduxit sese ; maiestatem quandam inenarrabilem exhibens , sic ut ad eam speciem cetera paene sorderent , quae tamen antea videbantur esse mirifica . 
Po . 
Non possis aliquam imaginem nobis depingere ? 
Br . 
Qui possim ego , qui non vidi ? 
Is qui vidit , negavit se ullis vocibus vel somnium rei posse depingere : tantum hoc aiebat , se vel millies mori paratum , si liceat iterum eo spectaculo quamlibet exiguo momento frui . 
Po . 
Quid tandem ? 
Br . 
Ex hiatu coeli demissa est ingens columna igne pellucido , sed amoeno : per eam in complexu duae sanctissimae animae subvectae sunt in coelum , choris angelicis tanta melodia delinientibus omnia , ut Franciscanus neget , se unquam eius voluptatis meminisse posse , quin erumpant lacrymae . 
Secuta est mira fragrantia . 
Ubi somnus reliquit hominem , si tamen ille somnus dicendus est , erat dementi similis ; non credebat , sese esse in cellula sua ; requirebat pontem ac pratum suum ; nec aliud loqui nec aliud cogitare poterat . 
Seniores eius collegii , ubi senserunt rem non esse fabulosam , ( nam compertum est , eadem hora terris excessisse Reuchlinum , qua visio viro illi sanctissimo apparuit ; ) concordibus animis egerunt gratias Deo , qui benefacta piorum praemiis amplissimis remuneratur . 
Po . 
Quid igitur superest , nisi ut sanctissimi viri nomen adscribamus calendario sanctorum ? 
Br . 
Id ego facturus eram , etiam si nihil tale vidisset Franciscanus : et quidem aureis literis , proxime divum Hieronymum . 
Po . 
Emoriar , nisi idem facturus sum in codice meo . 
Br . 
Quin et in meo larario stabit aureus inter divos selectos . 
Po . 
Stabit et in meo vel gemmeus , si suppetat animo facultas . 
Br . 
Ponetur et in bibliotheca Hieronymo proximus . 
Po . 
Addetur et meae . 
Br . 
Imo si grati volent esse , idem facient omnes , qui colunt et amant linguas ac bonas literas , praesertim sacras . 
Po . 
Dignus est videlicet . 
Sed nihil te movet ille scrupulus , quod nondum relatus est in numerum divorum auctoritate Romani Pontificis ? 
Br . 
Quis canonizavit ( sic enim vocant ) divum Hieronymum ? 
quis Paulum ? 
quis Virginem matrem ? 
Utrorum memoria sanctior apud pios omnes ? 
horum quos insignis pietas , quos ingenii , vitaeque monumenta commendant affectibus omnium ; an Catharinae Senensis , quam in divarum numerum retulisse fertur Pius , eius nominis secundus , in gratiam ordinis et urbis ? 
Po . 
Vera praedicas . 
Ille demum verus cultus est , qui sponte coelo dignis meritis defunctorum exhibetur , quorum beneficia perpetuo sentiuntur . 
Br . 
Quid igitur ! 
Putas tu huius viri mortem deplorandam ? 
Diu vixit , si quid ea res facit ad felicitatem hominis . 
Reliquit nunquam intermoritura virtutis suae monumenta . 
Benefactis consecravit nomen suum immortalitati . 
Nunc exemptus malis coelo fruitur , et cum Hieronymo confabulatur . 
Po . 
At multa passus est in vita . 
Br . 
Sed plura passus est divus Hieronymus . 
Felicitas est , ob bona pati a malis . 
Po . 
Fateor certe : ob optima a pessimis multa perpessus est Hieronymus . 
Br . 
Quod olim fecit Satanas per Scribas et Pharisaeos in Dominum Iesum , hoc et nunc facit per Pharisaicos quosdam in optimos quosque viros , ac de genere mortalium suis vigiliis bene merentes . 
Nunc ille metit optimam messem pro semente , quam fecit . 
Interim nostrae partes erunt , illius memoriam habere sacrosanctam ; illius nomen ferre laudibus ; ac subinde illum salutare verbis huiusmodi : . 
Po . 
Ita faciam ; ac sedulo praedicabo ceteris , ut idem faciant . 
At non dubito , multos futuros , qui precatiunculam aliquam desiderent , quandoquidem hoc receptum , qua sanctissimi herois memoriam celebrent . 
Br . 
Hoc dicis , quod isti Collectam appellant ? 
Po . 
Scilicet . 
Br . 
Hanc paraveram et ante mortem . 
Po . 
Recita , quaeso . 
Br . 
Po . 
Elegans profecto et pia precatio : dispeream nisi mihi quotidie dicetur . 
Et nunc occursum mihi felicem duco , qui rem tam laetam ex te didicerim . 
Br . 
Isto gaudio diu fruere , ac vale . 
Po . 
Vale tu quoque . 
Br . 
Valebo , sed non coquus . 
PROCI ET PUELLAE PAMPHILUS , MARIA . 
Pa . 
Salve crudelis , salve ferrea , salve adamantina . 
Ma . 
Salve tandem et tu Pamphile , quoties et quantum voles , et quocunque libet nomine . 
Sed interim mihi videris oblitus nominis mei ; Maria vocor . 
Pa . 
At Martiam dici oportuit . 
Ma . 
Quid ita , quaeso ? 
Quid mihi cum Marte ? 
Pa . 
Quia quemadmodum illi deo pro ludo est , homines interficere , ita et tibi : nisi quod tu Marte crudelior occidis etiam amantem . 
Ma . 
Bona verba . 
Ubinam strages ista mortalium , quos ego occidi ? 
Ubi sanguis interfectorum ? 
Pa . 
Unum cadaver vides exanime , si modo me vides . 
Ma . 
Quid ego audio ? 
Mortuus loqueris , et obambulas ? 
utinam mihi nunquam occurrant umbrae formidabiliores ! 
Pa . 
Ludis tu quidem ; tamen interim miserum exanimas , et crudelius occidis , quam si confoderes telo . 
Nunc longo cruciatu excarnificor miser . 
Ma . 
Eho , dic , quot gravidae ad tuum occursum abortierunt ? 
Pa . 
Atqui pallor arguit exsanguem magis , quam ulla sit umbra . 
Ma . 
Atqui iste pallor tinctus est viola . 
Sic palles ut cerasus maturescens , aut uva purpurascens . 
Pa . 
Satis procaciter rides miserum . 
Ma . 
Atqui si mihi non credis , admove speculum . 
Pa . 
Non optarim aliud speculum ; nec arbitror esse clarius ullum , quam in quo me nunc contemplor . 
Ma . 
Quod speculum mihi narras ? 
Pa . 
Oculos tuos . 
Ma . 
Argutator , ut semper , tui similis es ! 
Sed unde doces esse exanimem te ? 
An cibum capiunt umbrae ? 
Pa . 
Capiunt , sed insipidum , qualem ego . 
Ma . 
Quibus igitur vescuntur ? 
Pa . 
Malvis , porris , et lupinis . 
Ma . 
Atqui tu non abstines a capis et perdicibus . 
Pa . 
Verum ; sed interim nihilo plus sapiunt palato meo , quam si malvis vescerer , aut betis absque pipere , vino et aceto . 
Ma . 
O te miserum ! 
et tamen interim obesulus es . 
An et loquuntur exanimes ? 
Pa . 
Sic ut ego , voce perquam exili . 
Ma . 
Atqui nuper quum audirem te conviciantem rivali tuo , vox non erat admodum exilis . 
Sed obsecro te , num etiam ambulant umbrae ? 
num vestiuntur ? 
num dormiunt ? 
Pa . 
Etiam coeunt , sed suo more . 
Ma . 
Nae tu suavis nugator es . 
Pa . 
Sed quid dices , si argumentis Achilleis evincam , et me esse mortuum et te esse homicidam ? 
Ma . 
Absit omen , Pamphile : sed aggredere sophisma . 
Pa . 
Primum illud mihi donabis , opinor , mortem nihil aliud esse , quam abductionem animae a corpore . 
Ma . 
Largior . 
Pa . 
Sed ita , ut ne reposcas , quod dederis . 
Ma . 
Non fiet . 
Pa . 
Tum haud inficiaberis , eum qui alteri adimit animam , homicidam esse . 
Ma . 
Accedo . 
Pa . 
Concedes et illud , quod , a gravissimis auctoribus dictum , tot seculorum suffragiis comprobatum est , animam hominis non illic esse ubi animat , sed ubi amat . 
Ma . 
Istuc explana crassius : non enim satis assequor , quid velis . 
Pa . 
Et hoc sum infelicior , quod istuc non aeque sentis atque ego . 
Ma . 
Fac ut sentiam . 
Pa . 
Eadem opera fac ut sentiat adamas . 
Ma . 
Equidem puella sum , non lapis . 
Pa . 
Verum : sed adamante durior . 
Ma . 
Sed perge colligere . 
Pa . 
Qui corripiuntur afflatu divino , nec audiunt , nec vident , nec olfaciunt , nec sentiunt , etiamsi occidas . 
Ma . 
Audivi sane . 
Pa . 
Quid coniectas esse in caussa ? 
Ma . 
Dic tu , philosophe . 
Pa . 
Nimirum quoniam animus est in coelis , ubi habet quod vehementer amat , et abest a corpore . 
Ma . 
Quid tum postea ? 
Pa . 
Quid tum , dura ? 
Illud consequitur , et me esse mortuum , et te esse homicidam . 
Ma . 
Ubi est igitur anima tua ? 
Pa . 
Illic ubi amat . 
Ma . 
Quis autem ademit tibi animam ? 
quid suspiras ? 
Dic libere , dices impune . 
Pa . 
Crudelissima quaedam puella , quam ego tamen ne mortuus quidem odisse possum . 
Ma . 
Sed cur illi vicissim non adimis suam animam , par pari , quod aiunt , referens ? 
Pa . 
Nihil me felicius , si quidem liceat facere permutationem , sic ut illius animus vicissim demigret in pectus meum , quemadmodum meus animus totus demigravit in corpus illius . 
Ma . 
At licetne mihi tecum vicissim sophistam agere ? 
Pa . 
Sophistriam . 
Ma . 
Num fieri potest , ut idem corpus sit animatum , et exanime ? 
Pa . 
Non eodem quidem tempore . 
Ma . 
Quum abest anima , tum mortuum est corpus ? 
Pa . 
Est . 
Ma . 
Nec animat , nisi quum adest ? 
Pa . 
Esto sane . 
Ma . 
Qui fit igitur , ut , quum ibi sit , ubi amat , animet tamen corpus , unde demigravit ? 
Quod si animat , etiam quum amat alibi , quomodo vocatur exanime corpus , quod animatum est ? 
Pa . 
Argutare tu quidem satis sophistice ; sed me talibus pedicis non capies . 
Anima , quae moderatur utcumque corpus animantis , improprie dicitur anima , quum revera sint tenues quaedam animae reliquiae ; non aliter quam odor rosarum manet in manu , etiam rosa submota . 
Ma . 
Difficile est , ut video , vulpem capere laqueo . 
Sed illud responde : Nonne agit , qui occidit ? 
Pa . 
Maxime . 
Ma . 
Et patitur , qui occiditur ? 
Pa . 
Scilicet . 
Ma . 
Qui fit igitur , ut , quum qui amat , agat , quae amatur , patiatur , occidere dicatur , quae amatur , quum amans potius occidat seipsum ? 
Pa . 
Imo contra ; qui amat patitur : quae amatur , agit . 
Ma . 
Istuc nunquam evinces apud Areopagitas Grammaticos . 
Pa . 
At evincam apud Amphictyones Dialecticos . 
Ma . 
Verum ne graveris et illud respondere . 
Volens amas , an nolens ? 
Pa . 
Volens . 
Ma . 
Quum igitur liberum sit non amare , videtur homicida , quisquis amat ; praeterque ius accusat puellam . 
Pa . 
Atqui puella non ideo occidit quod amatur , sed quod non amat mutuum . 
Occidit autem ; quisquis servare potest , nec servat . 
Ma . 
Quid si iuvenis amet inconcessa , hoc est , uxorem alienam , aut virginem Vestalem ? 
num illa amabit mutuum , ut servet amantem ? 
Pa . 
Sed hic iuvenis amat , quod amare fas piumque est , atque etiam aequum et bonum , et tamen occiditur . 
Quod si leve est homicidii crimen , et veneficii ream peragam . 
Ma . 
Istuc prohibeant superi . 
An Circen quampiam ex me facies ? 
Pa . 
Aliquid et ista crudelius . 
Nam porcus aut ursus esse rnalim , quam id quod nunc sum , exanimis . 
Ma . 
Quo tandem veneficii genere perdo homines ? 
Pa . 
Fascino . 
Ma . 
An igitur vis , ut posthac abs te deflectam noxios oculos ? 
Pa . 
Bona verba . 
Imo magis afflecte . 
Ma . 
Si mihi sunt oculi fascinatores , qui fit , ut non contabescant et ceteri , quos obtueor ? 
Itaque suspicor fascinum istud esse in tuis oculis , non in meis . 
Pa . 
Non sat tibi erat iugulare Pamphilum , ni insultes insuper ? 
Ma . 
O lepidum mortuum ! 
Sed quando parabuntur exsequiae ? 
Pa . 
Opinione tua celerius , ni tu succurras . 
Ma . 
Egon ' rem tantam possum ? 
Pa . 
Potes vel mortuum ad vitam revocare , idque minimo negotio . 
Ma . 
Si quis mihi porrigat panacen . 
Pa . 
Nihil opus herbis ; tantum redama . 
Quid autem facilius , imo quid aequius ? 
Non aliter absolveris ab homicidii crimine . 
Ma . 
Apud quod tribunal peragar rea ? 
Areopagitarum ? 
Pa . 
Non ; sed apud tribunal Veneris . 
Ma . 
Aiunt deam esse placabilem . 
Pa . 
Imo nullius ira perinde formidabilis . 
Ma . 
Habet fulmen ? 
Pa . 
Non . 
Ma . 
Habet tridentem ? 
Pa . 
Nequaquam . 
Ma . 
Habet hastam ? 
Pa . 
Minime , sed est dea maris . 
Ma . 
Non navigo . 
Pa . 
Sed habet puerum . 
Ma . 
Non est formidabilis aetas . 
Pa . 
Vindicem ac pervicacem . 
Ma . 
Quid is mihi faciet ? 
Pa . 
Quid faciet ? 
Prohibeant omnes superi . 
Nolim enim illi malum ominari , cui bene volo . 
Ma . 
Tamen effare ; nulla mihi superstitio est . 
Pa . 
Dicam ergo . 
Si hunc spreveris amantem non omnino mutuo indignum amore , nisi fallor , ille fortasse iussu matris immittet tibi pessimo veneno tinctum iaculum , ut in sordidum aliquem depereas , qui te tamen non redamet . 
Ma . 
Supplicium narras abominandum . 
Ego sane vel mori praeoptarim , quam perdite amare deformem , nec amore mutuo respondentem . 
Pa . 
Atqui nuper huius mali fuit exemplum insigniter editum in puellam quandam . 
Ma . 
Ubi locorum ? 
Pa . 
Aureliae . 
Ma . 
Quot anni sunt ? 
Pa . 
Quot anni ? 
vix sunt menses decem . 
Ma . 
Puellae quod erat nomen ? 
Quid haeres ? 
Pa . 
Nihil ; novi tanquam te . 
Ma . 
Quin igitur edis nomen ? 
Pa . 
Quia non placet omen . 
Utinam alio quovis nomine dicta fuisset . 
Idem habebat nomen quod tu . 
Ma . 
Pater quis erat ? 
Pa . 
Vivit adhuc inter iureconsultos praecipui nominis , re splendida . 
Ma . 
Adde nomen . 
Pa . 
Mauritius . 
Ma . 
Cognomen . 
Pa . 
Aglaius . 
Ma . 
Vivitne mater ? 
Pa . 
Nuper reliquit superos . 
Ma . 
Quo morbo periit ? 
Pa . 
Quo morbo rogas ? 
moerore . 
Et pater , tametsi vir cum primis fortis , periclitabatur . 
Ma . 
Licetne scire matris quoque nomen ? 
Pa . 
Maxime . 
Sophronam nemo non novit . 
Sed quid sibi vult ista percunctatio ? 
An me putas apologum comminisci ? 
Ma . 
Egone de te suspicarer hoc ? 
Haec suspicio pronior est in sexum nostrum . 
Sed narra , quid acciderit puellae . 
Pa . 
Puella erat honesto loco nata , ut dixi , re lauta , forma perquam eleganti : qui multis ? 
digna principe marito . 
Huius nuptias ambiebat procus quidam illi non dissimilis . 
Ma . 
Quo nomine ? 
Pa . 
Hei mihi , offendor omine ; Pamphilus et ille dictus est . 
Illa nihil non tentantem pertinacissime sprevit . 
Iuvenis dolore contabuit . 
Nec ita multo post illa deperire coepit in quendam , simium verius quam hominem . 
Ma . 
Quid ais ? 
Pa . 
Adeo perdite , ut satis dici non queat . 
Ma . 
Tam elegans puella tam deformem ? 
Pa . 
Vertice acuminato , raro capillitio , eoque lacero et impexo , furfure ac lendibus oppleto : pleramque cranii cutem nudaverat alopecia ; oculis refugis , naribus simis ac sursum hiantibus , ore sparso , dentibus putridis , balbutiente lingua , mento scabioso ; scapulas deformabat gibbus ; venter prominulus , crura vara . 
Ma . 
Thersiten quempiam mihi depingis . 
Pa . 
Imo aiunt , illi non fuisse nisi unam auriculam . 
Ma . 
Altera perierat illi fortasse in bello . 
Pa . 
Imo in pace . 
Ma . 
Quis hoc ausus est ? 
Pa . 
Dionysius carnifex . 
Ma . 
Fortasse formae infelicitatem pensabat res ampla domi ? 
Pa . 
Imo decoxerat , ac plus quam animam debebat . 
Cum hoc marito tam insignis puella nunc degit aetatem , ac subinde vapulat . 
Ma . 
Rem miseram narras . 
Pa . 
Sed veram . 
Sic visum est Nemesi iuvenis spreti contumeliam ulcisci . 
Ma . 
Ego citius optarem exstingui fulmine , quam talem ferre maritum . 
Pa . 
Ergo ne provoca Nemesim , et amantem redama . 
Ma . 
Si quidem istuc satis est , redamo . 
Pa . 
Sed optarim istum amorem esse perpetuum ac proprium : coniugem ambio , non amicam . 
Ma . 
Neque me id fugit ; sed diu deliberandum est in eo , quod semel coeptum rescindi non potest . 
Pa . 
Apud me quidem nimium diu deliberatum est . 
Ma . 
Vide autem , ne tibi imponat amor , non optimus consultor . 
Nam caecum esse ferunt . 
Pa . 
Sed oculatus est , qui ex iudicio nascitur . 
Non ideo mihi talis videris , quod amem te ; sed ideo te amo , quod talem te conspexerim . 
Ma . 
At vide , ne non satis me perspectam habeas . 
Si calceum induisses , tum demum sentires , qua parte te urgeret . 
Pa . 
Iacienda est alea ; quanquam ego multis auguriis colligo rem melius cessuram . 
Ma . 
Etiam augur es ? 
Pa . 
Sum . 
Ma . 
Quibus igitur auguriis colligis ? 
An volavit noctua ? 
Pa . 
Illa volat stultis . 
Ma . 
An a dextris advolavit iugum columbarum ? 
Pa . 
Nihil istiusmodi . 
Sed mihi iam annis aliquot perspecta est probitas tuorum parentum : ea primum avis est non pessima , e bonis prognatam esse . 
Neque me clam est , quam salubribus monitis , quam sanctis exemplis apud hos sis instituta . 
Et plus est bene institui , quam bene nasci . 
Habes alterum augurium . 
Ad haec meis maioribus non omnino malis , ni fallor , iam olim cum tuis amicitia non vulgaris intercedit : quin et nos inter nos a teneris , quod aiunt , unguiculis noti sumus ; nec male convenit geniis nostris . 
Iam aetas inter nos , res , dignitas , nobilitas , inter utriusque parentes paene paria sunt . 
Demum , quod est in amicitia praecipuum , tui mores mihi videntur non pessime quadrare ad meum ingenium . 
Potest enim per se praeclarum esse , quod tamen non sit aptum . 
Quam mei vicissim tuo congruant , nescio . 
Hae videlicet aves , mea lux , mihi promittunt fore inter nos felix , perpetuum ac laetum iucundumque connubium , modo ne tuus animus mali ominis cantionem nobis occinat . 
Ma . 
Quam cantilenam optas ? 
Pa . 
Ego praecinam : Sum tuus ; tu succine : Sum tua . 
Ma . 
Brevis quidem cantiuncula ; sed longum habet epiphonema . 
Pa . 
Quid refert , quam longum , modo laetum ? 
Ma . 
Adeo mihi es invisus , ut nolim te committere , cuius in posterum poeniteat . 
Pa . 
Desine male ominari . 
Ma . 
Fortassis alia tibi videbor , ubi morbus aut aetas hanc formam immutarit . 
Pa . 
Nec hoc corpus , o bona , semper erit aeque succulentum . 
Sed ego non contemplor tantum istud undique florens et elegans domicilium , hospitem magis adamo . 
Ma . 
Quem hospitem ? 
Pa . 
Animum istum tuum , cuius decor semper cum aetate crescet . 
Ma . 
Nae tu plus quam Lynceus es , si istum perspicis per tot tectoria . 
Pa . 
Animum animo perspicio . 
Ad haec , in communibus liberis subinde repubescemus . 
Ma . 
Sed interim perit virginitas . 
Pa . 
Verum . 
Sed eho , dic mihi , si tibi esset elegans pomarium , optares illic nihil unquam gigni praeter flores : an malles , delapsis floribus , videre arbores maturis pomis gravidas ? 
Ma . 
Ut argutatur ! 
Pa . 
Saltem illud responde , utrum est elegantius spectaculum , vitis humi iacens et computrescens , an amplexa palum aut ulmum , eamque purpureis uvis degravans ? 
Ma . 
Responde tu mihi vicissim , utrum spectaculum amoenius , rosa nitens et lactea in suo frutice , an decerpta digitis ac paullatim marcescens ? 
Pa . 
Ego rosam existimo feliciorem , quae marcescit in hominis manu , delectans interim et oculos et nares , quam quae senescit in frutice : nam et illic futurum erat , ut marcesceret ; quemadmodum felicius est vinum , quod bibitur antequam acescat . 
Quanquam non statim marcescit flos puellae , si nupserit : imo video , multas , quae ante nuptias pallebant , languebant , ac velut extabescebant , ex congressu viri sic enituisse , ut tum demum florere coeperint . 
Ma . 
Attamen favorabilis ac plausibilis apud omnes est virginitas . 
Pa . 
Elegans quidem res puella virgo : sed quid iuxta naturam prodigiosius anu virgine ? 
Nisi matri tuae defluxisset flos ille , nos istum flosculum non haberemus . 
Quod si , ut spero , non sterile fuerit nostrum coniugium , pro una virgine multas dabimus . 
Ma . 
Attamen aiunt , rem Deo gratissimam esse castitatem . 
Pa . 
Et ideo castam puellam mihi cupio nubere , ut cum illa caste vivam . 
Magis erit animorum quam corporum coniugium . 
Gignemus Reipublicae , gignemus Christo . 
Quantulum aberit hoc matrimonium a virginitate ? 
Et fortasse olim sic convivemus , quemadmodum vixit cum Maria Ioseph . 
Sed interim discemus virginitatem . 
Non enim statim pervenitur ad summum . 
Ma . 
Quid ego audio ? 
Violanda virginitas , ut discatur ? 
Pa . 
Quidni ? 
Quemadmodum paulatim bibendo vinum parcius , discimus esse abstemii . 
Uter tibi videtur temperantior , qui in mediis deliciis accumbens abstinet , an qui semotus ab his , quae provocant intemperantiam ? 
Ma . 
Arbitror eum fortius temperantem , quem parata copia non potest corrumpere . 
Pa . 
Utri verius debetur laus castitatis , eine qui semet exsecat , an qui membris integris , tamen abstinet a Venere ? 
Ma . 
Equidem posteriori , meo calculo , tribuerim laudem castitatis , priori dementiam . 
Pa . 
An qui voto adstricti abiurant matrimonium , nonne quodam modo exsecant sese ? 
Ma . 
Videtur . 
Pa . 
Iam non est virtus non coire . 
Ma . 
At non est ? 
Pa . 
Sic accipe . 
Si per se virtus esset non coire , vitium esset coire . 
Nunc incidit , ut vitium sit non coire , coire virtus . 
Ma . 
Quando hoc incidit ? 
Pa . 
Quoties ab uxore ius suum petit maritus , praesertim si prolis amore quaerit complexum . 
Ma . 
Quid si lasciviat ? 
non est fas negari ? 
Pa . 
Fas est monere , vel rogare potius blandius , ut temperet : pernegare instanti , far non est . 
Quanquam hac quidem in parte raras audio querelas maritorum de suis uxoribus . 
Ma . 
At dulcis est libertas . 
Pa . 
Imo gravis est sarcina virginitas . 
Ego tibi rex ero , tu mihi regina : imperabimus familiae nostro arbitratu : an tibi videtur ista esse servitus ? 
Ma . 
Vulgus coniugium capistrum vocat . 
Pa . 
Sed ipsi vero capistro digni sunt , qui sic vocant . 
Dic mihi , quaeso , an non animus tuus est alligatus corpori ? 
Ma . 
Videtur . 
Pa . 
Non aliter quam avicula caveae . 
Et tamen consule illum , an cupiat esse liber . 
Negabit , opinor . 
Quam ob rem ? 
Quia libenter est alligatus . 
Ma . 
Res est utrinque modica . 
Pa . 
Tanto tutior . 
Eam tu domi augebis parsimonia , quae non sine caussa dicta est magnum vectigal ; ego foris industria . 
Ma . 
Innumeras curas se cum adferunt liberi . 
Pa . 
Sed iidem innumeras voluptates , ac saepenumero multo eum foenore reponunt parentibus officium . 
Ma . 
Misera quaedam res est orbitas . 
Pa . 
An nunc orba non es ? 
Quid autem opus in re dubia male ominari ? 
Dic mihi , utrum malles nunquam nasci , an nasci moritura ? 
Ma . 
Equidem malim nasci moritura . 
Pa . 
Sic miserior est orbitas , quae prolem nec habuit , nec habitura est quemadmodum feliciores sunt , qui vixerunt , quam qui nec nati sunt , nec nascentur unquam . 
Ma . 
Qui sunt isti , qui non sunt , nec erunt ? 
Pa . 
Quanquam qui recusat ferre casus humanos , quibus omnes ex aequo sumus obnoxii , sive plebeii sumus , sive reges , is e vita migret oportet ; et tamen quidquid acciderit , tu non feres nisi dimidium , ego maiorem portionem in me transferam . 
Ita si quid acciderit laeti , gemina fiet voluptas , si quid mali , societas adimet dimidium aegritudinis . 
Mihi vero , si fata vocent , dulce fuerit vel immori tuis complexibus . 
Ma . 
Facilius ferunt homines , quod iuxta communes naturae leges accidit ; sed video , quanto plus molestiarum adferunt nonnullis parentibus liberorum mores , quam mortes . 
Pa . 
Istius rei ne quid accidat , maxima ex parte in nobis situm est . 
Ma . 
Qui sic ? 
Pa . 
Quoniam fere boni nascuntur ex bonis , quod ad indolem attinet . 
Neque enim e columbis nascuntur milvii . 
Dabimus igitur operam , ut ipsi boni simus . 
Deinde curabimus liberos nostros ab ipso statim lacte sanctis praeceptis et opinionibus imbuendos . 
Plurimum refert , quid infundas rudi testulae . 
Ad haec curabimus , ut domi habeant exemplum vitae , quod imitentur . 
Ma . 
Difficile est quod narras . 
Pa . 
Nec mirum ; quia pulchrum est : atque ob hoc ipsum tu quoque difficilis es . 
At tanto studiis acrioribus huc enitemur . 
Ma . 
Habebis sequacem materiam ; tu vide , ut me formes fingasque . 
Pa . 
Sed interim pronuntia tria verba . 
Ma . 
Nihil facilius ; sed verba simulatque semel evolarint , non revolant . 
Dabo consilium utrique commodius . 
Ages cum tuis ac meis parentibus , ut utrorumque voluntate res transigatur . 
Pa . 
Ambire me iubes : tu potes tribus verbis rem certam reddere . 
Ma . 
An possim , nescio : mei iuris non sum . 
Nec sine maiorum auctoritate olim coibant coniugia . 
Verum , utcunque est , arbitror , auspicatius fore nostrum coniugium , si parentum auctoritate coeat . 
Et vestrum est ambire , nobis decorum non est . 
Gaudet enim rapi virginitas , etiamsi nonnunquam vehementius amemus . 
Pa . 
Noli pigebit ambire , modo ne me frustretur tuum unius suffragium . 
Ma . 
Non frustrabitur ; bono animo esto , mi Pamphile . 
Pa . 
Tu mihi heic religiosior es , quam vellem . 
Ma . 
Imo tu tuum ipsius suffragium apud te prius expende . 
Nec affectum istum tuum adhibe in consilium , sed rationem . 
Quod affectus decernit , temporarium est : quod autem dictat ratio , perpetuo solet placere . 
Pa . 
Nae tu pulchre philosopharis ; itaque parere certum est tuis consiliis . 
Ma . 
Non poenituerit obsequii . 
Sed heus tu , incidit interim scrupulus , qui meum animum male habet . 
Pa . 
Valeant scrupuli . 
Ma . 
Vin ' me nubere mortuo ? 
Pa . 
Nequaquam sed revixero . 
Ma . 
Amovisti scrupulum . 
vale , mi Pamphile . 
Pa . 
Istuc tu cura . 
Ma . 
Precor tibi laetam noctem . 
Quid suspiras ? 
Pa . 
Laetam noctem ais ? 
Utinam largiare , quod precaris . 
Ma . 
Ne quid praepropere ; adhuc tua messis in herba est . 
Pa . 
Nihilne tui mecum auferam ? 
Ma . 
Hunc pastillum , qui tibi cor exhilaret . 
Pa . 
Adde saltem osculum . 
Ma . 
Cupio tibi virginitatem integram et illibatam tradere . 
Pa . 
An osculum aliquid decerpit virginitati ? 
Ma . 
Vis igitur , ut aliis quoque largiar oscula ? 
Pa . 
Nequaquam : mihi servari volo mea oscula . 
Ma . 
Tibi servo . 
Quanquam est aliud , cur in praesentia nec ausim dare osculum . 
Pa . 
Quid istuc ? 
Ma . 
Ais , tuum animum paene totum demigrasse in corpus meum ; in tuo quam minimum superesse : vereor itaque , ne in osculo hoc ipsum ; quod in te superest , transiliat in me , tuque iam totus fias exanimis . 
Accipe igitur dextram , mutui amori symbolum , ac bene vale . 
Tu gnaviter rem gere . 
Ego interim Christum comprecabor , ut , quod agitur , utrique nostrum velit esse felix ac faustum . 
VIRGO EUBULUS , CATHARINA . 
Eu . 
Gaudeo , tandem finitam esse coenam , ut liceat hac frui deambulatione , qua nihil amoenius . 
Ca . 
Et me iam taedebat sessionis . 
Eu . 
Quam vernat , quam arridet undique mundus ! 
Haec nimirum est illius adolescentia . 
Ca . 
Sic est . 
Eu . 
At cur tuum ver non aeque arridet ? 
Ca . 
Quam ob rem ? 
Eu . 
Quia subtristis es . 
Ca . 
An videor alio vultu quam soleo ? 
Eu . 
Vis ostendam te tibi ? 
Ca . 
Maxime . 
Eu . 
Vides hanc rosam sub imminentem noctem foliis contractioribus ? 
Ca . 
Video . 
Quid tum postea ? 
Eu . 
Talis est vultus tuus . 
Ca . 
Bella collatio . 
Eu . 
Si mihi parum credis , in hoc fonticulo contemplare te ipsam . 
Quid sibi tandem volebant , et inter coenandum tam crebra suspiria ? 
Ca . 
Desine percunctari , quod tua non refert scire . 
Eu . 
Imo mea refert maxime , qui non possum esse hilaris , nisi te quoque videam hilarem . 
Ecce autem iterum suspirium , hui quam ex imo pectore ductum ! 
Ca . 
Est quod angat animum , sed effari non est tutum . 
Eu . 
Mihi non dices , qui te cariorem habeo sorore propria ? 
Mea Catharina , ne verere , quidquid est rei ; tuto depones his auribus . 
Ca . 
Ut tuto dicam , vereor ne frustra dicam non auxiliaturo . 
Eu . 
Qui scis ? 
Si non re ipsa , fortassis consilio consolandoque iuvero . 
Ca . 
Non possum eloqui . 
Eu . 
Quid istuc est rei ? 
odisti me ? 
Ca . 
Sic odi , ut mihi minus carus sit meus germanus : et tamen animus non fert ut eloquar . 
Eu . 
Fateberis igitur , si divinaro ? 
Quid tergiversaris ? 
Promitte , alioqui non omittam urgere . 
Ca . 
Age promitto . 
Eu . 
Prorsus ego non video , quid tibi desit ad summam felicitatem . 
Ca . 
Utinam vera praedicares ! 
Eu . 
Primum adest ipse flos aetatis . 
Nam , nisi fallor , agis annum iam decimum septimum . 
Ca . 
Sic est . 
Eu . 
Nondum igitur , ut opinor , discruciat te metus senectae . 
Ca . 
Nihil minus . 
Eu . 
Adest forma nulla parte non felix ; est et istud praecipuum Dei donum . 
Ca . 
De forma , qualisqualis est , nec glorior , nec queror . 
Eu . 
Tum color et habitudo corporis indicat , te esse prospera valetudine , nisi quid est morbi occultioris . 
Ca . 
Nihil istiusmodi , gratia Deo . 
Eu . 
Fama est integra . 
Ca . 
Ita confido . 
Eu . 
Adest ingenium isto dignum corpore , felicissimum , et quale mihi optem ad liberales disciplinas . 
Ca . 
Si quod est , Dei munus est . 
Eu . 
Nec deest morum amabilis gratia , quam in felicissimis etiam formis non raro desideramus . 
Ca . 
Optarim equidem mores me dignos . 
Eu . 
Multorum animos deiicit generis infelicitas : tibi parentes sunt et bene nati et probi , et re lauta , et tui amantissimi . 
Ca . 
Hinc nihil queror . 
Eu . 
Quid multis ? 
Ego mihi ex omnibus puellis , quas habet haec regio , non delegerim aliam sponsam , quam te , si quod sidus mihi prosperum affulgeret . 
Ca . 
Nec ego deligerem alium sponsum , si placeret ullum coniugium . 
Eu . 
Et tamen magnum quiddam esse debet , quod sic discruciat animum tuum . 
Ca . 
Est omnino non leve . 
Eu . 
Non aegre feres , si divinem ? 
Ca . 
Iam pollicita sum . 
Eu . 
Expertus novi , quanta crux sit amor . 
Age fatere ; nunc promisisti . 
Ca . 
Amor est in causa , sed non eius generis , cuius tu suspicare . 
Eu . 
Quod genus tu mihi narras ? 
Ca . 
Divina . 
Eu . 
Equidem consumpsi omnem divinationem meam . 
Et tamen non omittam hanc manum , donec extorsero quid sit . 
Ca . 
Ut violentus es ! 
Eu . 
Depone in sinum meum , quidquid isthuc est curae . 
Ca . 
Quando sic urges , dicam iam inde a teneris annis me mirus quidam affectus habebat . 
Eu . 
Quis , obsecro ? 
Ca . 
Ut adiungerer collegio sacrarum virginum . 
Eu . 
Ut fieres monacha ? 
Ca . 
Sic habet . 
Eu . 
Hem , pro thesauro carbones . 
Ca . 
Quid ais Eubule ? 
Eu . 
Nihil , mea lux ; tussiebam : sed perge dicere . 
Ca . 
Huic animo meo semper pertinacissime restitere parentes . 
Eu . 
Audio . 
Ca . 
Ego contra precibus , blanditiis , lacrymis oppugnabam parentum pietatem . 
Eu . 
Res mira . 
Ca . 
Tandem quum ego nullum facerem finem orandi , obsecrandi , obtestandi , lacrymandi , polliciti sunt , ubi pervenissem ad annum decimum septimum , sese obtemperaturos voluntati meae , si modo tum idem perstaret animus . 
Venit is annus , manet idem animus , parentes tamen contra promissum pernegant : hoc est , quod discruciat animum meum . 
Aperui morbum meum : tu nunc medicum age , si quid potes . 
Eu . 
Primum illud dabo consilium , suavissima virgo , ut modereris affectibus tuis , et si id non continget , quod vis , id velis quod possis . 
Ca . 
Emoriar , nisi , quod volo , assequar . 
Eu . 
Et unde cepisti istum fatalem affectum ? 
Ca . 
Olim admodum puella ducta sum in quoddam virginum collegium . 
Circumducebamur , ostendebantur omnia : placebant virgines vultibus nitentibus , videbantur angelae : in templo nitebant omnia , atque etiam fragrabant , nitebant horti cultissimi . 
Quid multis ? 
nihil non arridebat , quocunque vertebam oculos . 
Accedebant ad haec blandissima virginum colloquia . 
Unam atque alteram illic reperi , quicum olim infantula lusitare consuevi . 
Ex eo tempore coepit animus ardere eius vitae desiderio . 
Eu . 
Non sum improbaturus sacrarum virginum institutum : quamquam non omnia conducunt omnibus : sed habita tui genii ratione , quem mihi videor ex vultu moribusque tuis collegisse , suaserim , ut nubas marito tui simili , tuaeque domi novum instituas collegium , cuius maritus agat patrem , tu matrem . 
Ca . 
Emoriar citius , quam virginitatis propositum deseram . 
Eu . 
Res est egregia virginitas , si pura sit : sed nihil necesse est , ut hac gratia dedas te in collegium , unde non possis postea eximi . 
Licet apud parentes virginitatem tueri tuam . 
Ca . 
Licet , at non perinde tuto . 
Eu . 
Imo , ut ego arbitror , aliquanto tutius , quam apud illos crassos , semper cibo distentos monachos . 
Nec enim castrati sunt , ne tu sis insciens . 
Patres vocantur , ac frequenter efficiunt , ut hoc nomen vere competat in ipsos . 
Olim nusquam virgines honestius vivebant , quam apud parentes ; nec alium habebant patrem , quam Episcopum . 
Sed obsecro , dic mihi , quod tibi collegium ex omnibus delegisti , cui te addicas in servitutem ? 
Ca . 
Chrysercium . 
Eu . 
Agnosco , aedibus paternis vicinum . 
Ca . 
Recte . 
Eu . 
Atque pulchre novi totum hoc sodalitium , dignum vero , ob quod patrem ac matrem et cognatam tibi honestamque familiam repudies ! 
Nam ille patriarcha iam pridem et aetate , et vino , et natura delirus est , nec illi quidquam iam sapit praeter vinum . 
Habet duos sodales se dignos , Ioannem et Iodocum . 
Quorum Ioannes , ut fortasse vir malus non est , ita nihil habet viri , praeter barbam ; eruditionis ne pilum quidem , prudentiae non multo plus ; Iodocus adeo stupidus est , ut , nisi veste sacra commendaretur , obambularet publicitus in cuculla fatui cum auriculis ac tintinnabulis . 
Ca . 
Mihi videntur viri boni . 
Eu . 
Melius istos novi , quam tu , mea Catharina . 
Isti fortasse sunt tibi patroni apud parentes , ut effciant te proselytam suam . 
Ca . 
Iodocus maxime favet . 
Eu . 
O fautorem ! 
sed fac , istic nunc esse viros doctos ac bonos , cras erunt indocti ac mali ; et quicunque obtigerint , tibi erunt ferendi . 
Ca . 
Offendunt me in aedibus paternis crebra convivia ; nec semper virginea sunt , quae illic dicuntur inter coniugatos . 
Et aliquoties fit , ut osculum negare non possim . 
Eu . 
Qui vitare studet quidquid offendit , is e vita migret oportet . 
Ita sunt aures assuefaciendae , ut audiant omnia , nec tamen nisi bona transmittant in animum . 
Parentes , opinor , permittunt tibi cubiculum peculiare . 
Ca . 
Maxime . 
Eu . 
Eo te subducas licebit , si quod convivium acciderit turbulentius : et dum illi potant ac nugantur , tu confabulare cum sponso tuo Christo ; ora , psalle , gratias age . 
Non te inquinabit domus paterna ; sed tu reddes eam puriorem . 
Ca . 
Attamen tutius est esse in sodalitio virginum . 
Eu . 
Non improbo castum sodalitium , nolim tamen te falli falsa imaginatione . 
Ubi illic versata fueris aliquamdiu , ubi propius inspexeris , fortassis non perinde nitebunt omnia , ut tibi quondam nitere videbantur . 
Nec omnes virgines sunt , mihi crede , quam velum habent . 
Ca . 
Bona verba . 
Eu . 
Imo bona verba sunt , quae vera sunt : nisi fortasse elogium , quod nos hactenus iudicavimus esse Virgini matri proprium , ad plures transiit , ut dicantur et a partu virgines . 
Ca . 
Abominor . 
Eu . 
Quin insuper , nec alioqui inter illas virgines sunt omnia virginea . 
Ca . 
Non ? 
Quam ob rem , obsecro ? 
Eu . 
Quia plures inveniuntur , quae mores aemulentur Sapphus , quam quae referant ingenium . 
Ca . 
Istuc quid sit , non satis intelligo . 
Eu . 
Atque ideo haec verba facio , ne quando intelligas , mea Catharina . 
Ca . 
Attamen animus eo fertur : atque hinc colligo hunc spiritum a Deo proficisci , quod tot iam annis perseverat , et in dies fit acrior . 
Eu . 
Imo mihi hoc nomine suspectus est iste tuus spiritus , quod sic repugnant optimi parentes . 
Afflasset et illorum animos Deus , si pium esset quod moliris . 
Sed istum spiritum hausisti ex illis nitoribus , quos admodum puella vidisti , ex blandis virginum alloquiis , ex affectu erga veteres sodales , ex cultu sacro , ex caeremoniis sane quam speciosis , ex improbis hortatibus stultorum monachorum , et qui in hoc te venantur , ut largius potent . 
Sciunt patrem esse liberalem ac benignum : aut illum habebunt convivam , sed hac lege , ut se cum adferat vinum , quod decem strenuis potoribus sat sit : aut ipsi potabunt apud illum . 
Quare tibi fuerim auctor , ne quid novi tentes invitis parentibus , in quorum potestate nos Deus esse voluit . 
Ca . 
In hoc negotio pium est contemnere patrem et matrem . 
Eu . 
Christi caussa pium est alicubi negligere patrem et matrem : neque enim pie faciat , qui Christianus patrem ethnicum , cuius omne vitae praesidium pendeat a filio , deserat , sinatque perire fame . 
Si nondum esses professa Christum in Baptismo , et parentes vetarent te baptisari , pie faceres , si Christum praeferres impiis parentibus . 
Aut si nunc parentes adigerent ad impietatem aut turpitudinem , contemnenda esset illorum auctoritas . 
Sed quid hoc ad collegium ? 
Et domi Christum habes . 
Natura dictat , Deus approbat , Paulus hortatur , leges humanae sanciunt , ut filii obediant parentibus ; et tu te subduces ab auctoritate parentum optimorum , ut pro vero patre , te dedas factitio , et pro vera matre , tibi adsciscas alienam : aut potius , ut pro parentibus tibi dominos ac dominas adsciscas ? 
Nam parentibus ita es obnoxia , ut tamen te liberam esse velint . 
Unde et liberi vocantur filiifamilias , quod absint a conditione servorum . 
Nunc te pro libera tendis ultro servam reddere . 
Christiana clementia maxima ex parte submovit omnem illam veterum servitutem , nisi quod in paucis regionibus adhuc resident vestigia . 
At inventum est sub praetextu religionis novum servitutis genus , ut nunc sane in plerisque monasteriis vivitur . 
Nihil ibi licebit , nisi ex praescripto ; quidquid obvenerit tibi , illis accrescet : si quo pedem moveris , retraheris e fuga , perinde quasi parentem veneno necaveris . 
Quoque sit evidentior servitus , commutant vestem , quam dedere parentes , et ad exemplum priscum eorum , qui olim servos essent mercati , commutant nomen in baptismo inditum ; ac pro Petro sive Ioanne , vocant Franciscum aut Dominicum , aut Thomam . 
Petrus dedit nomen Christo , et Dominico initiandus vocatur Thomas . 
Si militaris servus abiiciat vestem a domino datam , videtur abdicasse dominum ; et nos applaudimus illi , qui vestem accipit , quam Christus omnium dominus non dedit : et ob hanc mutatam gravius punitur , quam si centies abiiciat vestem imperatoris ac domini sui , quae est mentis innocentia . 
Ca . 
Atqui hoc ipsum aiunt eximii meriti , si quis se sponte dedit in hanc servitutem . 
Eu . 
Ista vero doctrina pharisaica est . 
Paulus contra docet , ut qui liber vocatus sit , ne velit fieri servus , sed potius operam det , ut fiat liber . 
Atque hoc infelicior est servitus , quod pluribus dominis tibi serviendum sit , quod plerumque stultis et improbis , quod incertis , ac subinde novis . 
Illud mihi responde . 
Emancipant te leges a iure parentum ? 
Ca . 
Nequaquam . 
Eu . 
Licetne igitur tibi emere aut vendere fundum invitis parentibus ? 
Ca . 
Minime . 
Eu . 
Unde igitur tibi ius , ut te ipsam dedas nescio quibus , invitis parentibus ? 
An non tu illis carissima , maximeque propria es possessio ? 
Ca . 
In negotio pietatis cessant naturae leges . 
Eu . 
Negotium pietatis potissimum agitur in baptismo : heic tantum agitur de veste mutanda , deque genere vitae , quod per se neque bonum est , neque malum . 
Iam illud mihi considera , quantum commoditatum simul amittas cum libertate . 
Nunc tibi liberum est in tuo cubiculo legere , orare , psallere , quantum et quando gratum est animo tuo . 
Quod si taedet cubiculi , licet audire cantiones ecclesiasticas , adesse sacris , audire sacras conciones : et si quam videris matronam , aut virginem egregie probam , ex eius colloquio fieri meliorem : si quem virum insigni probitate praeditum , ex eo discere , quod te reddat meliorem : licebit et concionatorem deligere , qui purissime Christum doceat . 
Has res omnes ex quibus praecipuus est profectus ad veram pietatem , amittis semel addicta collegio . 
Ca . 
Sed interim non ero monacha . 
Eu . 
Adhuc te movent nomina ? 
Rem ipsam perpendito . 
Illi iactant obedientiam . 
Num ea laus tibi deerit , si obedias parentibus tuis , quibus Deus iubet obediri ? 
si Episcopo tuo , et pastori tuo ? 
Num paupertatis , quum in parentum manibus sint omnia ? 
Quamquam olim in sacris virginibus praecipue laudabatur a sanctis viris liberalitas in pauperes : eam praestare non poterant , si nihil possidebant . 
Porro castitati tuae nihil decedet , etiam si vivas apud parentes . 
Quid igitur superest ? 
Velum , linea vestis ex intima versa in extimam , caeremoniae quaedam , quae per se nihil faciunt ad pietatem , neque quemquam commendant oculis Christi , qui spectat animi puritatem . 
Ca . 
Nova praedicas . 
Eu . 
Sed verissima . 
Quum non sis emancipata a iure parentum , quum tibi ius non sit vendendi vestem aut agrum , quo modo tibi ius facis dedendi te in servitutem alienam ? 
Ca . 
Ius parentum ut aiunt , non impedit ingressum religionis . 
Eu . 
In baptismo nonne professa es religionem ? 
Ca . 
Sum . 
Eu . 
Nonne religiosi sunt quicunque sequuntur praecepta Christi ? 
Ca . 
Maxime . 
Eu . 
Quae est igitur ista nova religio , quae facit irritum , quod et naturae lex sanxit , et vetus lex docuit , et Evangelica lex comprobavit , et Apostolica doctrina confirmavit ? 
Isthuc decretum non est a Deo proditum , sed in monachorum senatu repertum . 
Sic definiunt quidam , et matrimonium esse ratum , quod insciis , aut etiam invitis parentibus inter puerum et puellam per verba de praesenti ( sic enim illi loquuntur ) contractum est . 
Atqui istud dogma , nec naturae sensus approbat , nec veterum leges , nec Moyses ipse , nec Evangelica aut Apostolica doctrina . 
Ca . 
An igitur putas mihi non esse fas nubere Christo , nisi comprobantibus parentibus ? 
Eu . 
Iam , inquam , nupsisti Christo , et illi nupsimus omnes . 
Quae bis nubit eidem viro ? 
Tantum agitur de loco , de veste , de caeremoniis . 
Ob has res non arbitror esse contemnendum ius parentum . 
Et videndum est , ne , dum paras nubere Christo , nubas aliis . 
Ca . 
At isti praedicant nihil esse sanctius , quam heic contemnere parentes . 
Eu . 
Ab istis igitur doctoribus exige , ut proferant aliquem e sacris libris locum , qui hoc doceat : quod si non poterunt , iubeto eos ebibere calicem vini Belnensis ; hoc poterunt . 
Ab impiis parentibus ad Christum confugere pietatis est . 
Sed a piis ad monachismum , hoc est ( quod non raro usu venit ) a probis ad improbos , quae , rogo , pietas est ? 
Quamquam et olim ad Christum a paganismo conversus , idololatris parentibus debebat obsequium , quatenus citra pietatis iacturam fieri poterat . 
Ca . 
Damnas igitur hoc totum vitae institutum ? 
Eu . 
Nequaquam . 
Verum quemadmodum nemini suadere velim , ut , quae se in hoc vitae genus coniecit , luctetur emergere : ita non dubitem hortari puellas omnes , praesertim indolis generosae , ne se temere eo praecipitent , unde post sese non possint explicare , praesertim quum in ipsis collegiis saepe gravius periclitetur virginitas , ac domi praestare valeas , quidquid ibi praestatur . 
Ca . 
Urges tu quidem multis ac magnis argumentis ; tamen hic affectus meus eximi non potest . 
Eu . 
Si non persuadeo , quod tamen optarim , saltem illud fac memineris , Eubulum monuisse . 
Interim pro meo in te amore precor , ut tuus iste affectus felicior sit meo consilio . 
VIRGO POENITENS EUBULUS , CATHARINA . 
Eu . 
Tales ianitrices mihi semper optarim . 
Ca . 
Et ego semper tales pulsatores . 
Eu . 
Sed vale , Catharina . 
Ca . 
Quid ego audio ? 
Valebo prius quam salveam ? 
Eu . 
Non huc veni ut te viderem lacrymantem . 
Quid sibi vult , quod protinus me conspecto lacrymis suffusi sunt oculi ? 
Ca . 
Quo fugis ? 
mane , mane inquam , sumam alium vultum , et ridebimus affatim . 
Eu . 
Quas aves hic video ? 
Ca . 
Est illius collegii patriarcha . 
Ne subducito te , iam perpotarunt , accumbe paulisper . 
Illo digresso , confabulabimur nostro more . 
Eu . 
Age obtemperabo tibi , quae mihi noluisti . 
Nunc soli sumus . 
Narra totam fabulam . 
Malim enim ex te cognoscere . 
Ca . 
Ex tot amicis quos putabam sapere plurimum , nunc sentio nullum fuisse , qui mihi prudentius as senilius consilium dederit , quam tu omnium natu minimus . 
Eu . 
Dic , quomodo expugnasti parentum affectum ? 
Ca . 
Primum improbis hortatibus monachorum ac monacharum , deinde etiam meis precibus ac blandimentis labefactatus est matri animus . 
Pater nullo pacto quibat perpelli . 
Tandem omnibus admotis machinis , et hic victus et oppressus est potius quam assensit . 
Id factum est inter pocula . 
Minitabantur homini malum exitium , si Christo suam sponsam pernegaret . 
Eu . 
O improbitatem stolidorum . 
Quid fit deinde ? 
Ca . 
Servor triduo domi clam . 
Interim semper aderant mulieres aliquot eius collegii , quas illi Conversas vocant , hortatibus suis addentes animum , ut persisterem in sancto proposito : ac sollicite caventes , ne qua cognatarum aut sodalium adiret me , quae mentem videretur mutatura . 
Interim adornabantur vestes , aliaque quae ad convivium attinebant . 
Eu . 
Tibi quid interim erat animi ? 
num vacillabas ? 
Ca . 
Non , sed passa sum quiddam tam horrendum , ut malim emori decies quam iterum perpeti . 
Eu . 
Quaeso , quid isthuc erat ? 
Ca . 
Non possum effari . 
Eu . 
Quod mihi dixeris , amico tuo dixeris . 
Ca . 
Promittis silentium ? 
Eu . 
Id praestaturus eram , etiam si nulla fuisses stipulata . 
Quasi vero me nondum noris . 
Ca . 
Apparuit mihi spectrum horribili specie . 
Eu . 
Is nimirum erat genius tuus malus , qui te eo instigabat . 
Ca . 
Prorsus opinor fuisse cacodaemonem . 
Eu . 
Dic mihi , quae species erat ? 
Estne talis qualis pingitur , rostro adunco , longis cornibus , harpyiarum unguibus , praelonga cauda ? 
Ca . 
Tu ludis . 
At ego malim mihi terram dehiscere , quam denuo tale viderem spectrum . 
Eu . 
Interim aderant illae mulieres hortatrices ? 
Ca . 
Non , nec unquam illis indicavi , tametsi valde sciscitantibus quid esset mali , cum me totam exanimatam offenderent . 
Eu . 
Vis tibi dicam quid fuerit ? 
Ca . 
Siquidem potes . 
Eu . 
Illae mulieres incantaverant te , vel potius excantarant tibi cerebrum . 
Sed interim tu persistebas in sententia ? 
Ca . 
Maxime , nam aiebant id multis accidere , qui se consecrant Christo , verum si primo illo congressu superetur tentator , post tranquilla fore omnia . 
Eu . 
Qua pompa producta es ? 
Ca . 
Adornant me toto mundo meo , demittunt capillos . 
Itaque non aliter quam nuptura sponso . 
Eu . 
Crasso monacho , hem , male sit huic tussi . 
Ca . 
Ex aedibus paternis clara luce deducor ad collegium , multis ad spectaculum concurrentibus . 
Eu . 
O scitos histriones , ut norunt agere suas fabulas simplici populo . 
Quot dies egisti in illo sancto virginum collegio ? 
Ca . 
Ferme duodecim . 
Eu . 
Sed quae res verterat animum tuum tam pertinacem ? 
Ca . 
Non dicam quid sit , sed aliquid magni fuit . 
Post sex ab ingressu dies , accerso matrem , obtestans , obsecrans , si me vivam vellet , ut me eximeret ab eo collegio . 
Illa reluctatur animo meo , et hortatur ad constantiam . 
Post accerso patrem . 
Ille etiam obiurgabat , addens se aegre vicisse suos affectus , ut vicissim nunc vincerem animum meum , nec hoc dedecus conciliarem sibi , quod resiliissem ab instituto . 
Tandem ubi video me nihil proficere , respondeo parentibus , me , si ita iubeant , in gratiam illorum morituram . 
Nam hoc mihi certum esse , nisi mature eximerer . 
Hoc audito , reduxerunt domum . 
Eu . 
habet quod mature resilieris , prius quam servitutem aeternam esses professa . 
Sed nondum audio , quae res mutarit animum tuum tam subito . 
Ca . 
Hoc nemo mortalium ex me scit hactenus , nec tu scies . 
Eu . 
Quid si divinem ? 
Ca . 
Nec divinabis , sat scio : et si divines , non dicam . 
Eu . 
Tametsi coniecto . 
Verum interim periit sumptus ? 
Ca . 
Plus quam quadraginta coronati . 
Eu . 
O comessatores nuptiales ! 
Gaudeo tamen , periisse pecuniam , te nobis incolumi : posthac ausculta melioribus consilis . 
Ca . 
Ita faciam , et , cum piscatore , icta sapiam . 
UXOR MEMYIGAMOS EULALIA , XANTIPPE . 
Eu . 
Salve multum , exoptatissima mihi Xantippe . 
Xa . 
Salve tantundem , mihi carissima Eulalia . 
Videre mihi solito formosior . 
Eu . 
Itane statim me scommate excipis ? 
Xa . 
Non profecto ; sed ita mihi videris . 
Eu . 
Fortasse nova vestis commendat formam . 
Xa . 
Recte coniectas . 
Nihil iam diu vidi elegantius . 
Suspicor pannum esse Britannicum . 
Eu . 
Lana Britannica est , tinctura Veneta . 
Xa . 
Mollities byssum superat . 
Quam vero blandus purpurae color ! 
Unde tibi tam egregium munus ? 
Eu . 
Unde decet honestas matronas accipere , nisi a maritis suis ? 
Xa . 
O te felicem , cui talis contigit sponsus ! 
At ego vellem me nupsisse fungo , quum meo nuberem Nicolao . 
Eu . 
Quid ita , quaeso te ? 
tam cito male convenit inter vos ? 
Xa . 
Nec unquam conveniet cum tali . 
Vides quam sim pannosa ; sic patitur uxorem suam incedere : dispeream , nisi saepe pudet me prodire in publicum , quum video quam cultae sint aliae , quae multo pauperioribus nupsere maritis . 
Eu . 
Matronarum ornatus non est in vestibus aut reliquo corporis cultu , quemadmodum docet divus Petrus Apostolus ( nam id audivi nuper in concione ) , sed in castis ac pudicis moribus , et in ornamentis animi . 
Meretrices coluntur oculis multorum . 
Nos satis cultae sumus , si placeamus uni marito . 
Xa . 
Sed interim ille bonus vir , tam in uxorem parcus , strenue prodigit dotem , quam ex me non mediocrem accepit . 
Eu . 
Quibus rebus ? 
Xa . 
Quibus ipsi visum fuerit ; vino , scortis , alea . 
Eu . 
Bona verba . 
Xa . 
Atqui sic res habet . 
Deinde quum mihi temulentus ad multam noctem redit domum diu exspectatus , destertit noctem totam , nonnunquam et lectum convomens , ut ne quid addam . 
Eu . 
St , te ipsam dehonestas , quum dehonestas maritum . 
Xa . 
Emoriar , nisi malim dormire cum scropha , quam cum tali marito . 
Eu . 
Non tu tum illum excipis iurgio ? 
Xa . 
Ita ut dignus est : sentit me non esse mutam . 
Eu . 
Quid ille contra ? 
Xa . 
Initio reclamabat saevissime , credens fore , ut me saevis verbis protelaret . 
Eu . 
Nunquamne rixa incruduit usque ad Vera ? 
Xa . 
Semel duntaxat eo incaluerat utrinque contentio , ut minimum res abfuerit a pugna . 
Eu . 
Quid ego audio ? 
Xa . 
Librabat fustem , saevis interim clamoribus intonans , ac dira minitans . 
Eu . 
Non ibi metuebas tu ? 
Xa . 
Imo vicissim ego corripiebam tripodem : si contigisset me digito , sensisset mihi non deesse manus . 
Eu . 
Novum clypei genus . 
Deerat colus lanceae vice . 
Xa . 
Sensisset sibi cum viragine rem esse . 
Eu . 
Ah mea Xantippe , non ita decet . 
Xa . 
Quid decet ? 
Si ille me non habet pro uxore , nec illum habitura sum pro marito . 
Eu . 
At Paulus docet , uxores oportere subditas esse viris cum omni reverentia . 
Et Petrus nobis exemplum proponit Sarae , quae maritum suum Abraham , dominum appellabat . 
Xa . 
Audivi ista . 
Sed idem Paulus docet , ut viri diligant uxores suas , sicut Christus dilexit sponsam suam Ecclesiam . 
Meminerit ille officii sui , ego meminero mei . 
Eu . 
Sed tamen ubi res in eum statum devenit , ut alteri cedendum sit , aequum est uxorem marito cedere . 
Xa . 
Si modo ille maritus est appellandus , qui me habet pro ancilla . 
Eu . 
Sed dic , mea Xantippe , post desiit minitari Vera ? 
Xa . 
Desiit ; et sapuit ; alioqui vapulasset . 
Eu . 
Sed tu non desiisti rixari cum illo ? 
Xa . 
Nec desinam . 
Eu . 
Quid ille interea ? 
Xa . 
Quid ? 
nonnunquam dormit , somnium hominis ; interdum nihil aliud quam ridet ; aliquoties arripit testudinem , in qua vix tres habet fides : eam quantum potest pulsans , mihi vociferanti obstrepit . 
Eu . 
Ea res male urit te ? 
Xa . 
Sic ut dici vix possit . 
Aliquando vix tempero a manibus . 
Eu . 
Mea Xantippe , permittis mihi , ut liberius loquar apud te ? 
Xa . 
Permitto . 
Eu . 
Idem ius erit tibi apud me . 
Hoc certe postulat nostra necessitudo , ab ipsis pene incunabulis inter nos inita . 
Xa . 
Vera narras , nec ulla sodalium unquam carior fuit animo meo . 
Eu . 
Qualisqualis est tuus maritus , illud cogita , non esse ius permutandi . 
Olim immedicabilibus dissidiis remedium extremum erat divortium : nunc hoc in totum ademptum est : usque ad extremum vitae diem ille tuus sit maritus oportet , et tu illius uxor . 
Xa . 
Superi male faxint , qui ius hoc nobis ademerunt . 
Eu . 
Bona verba : sic visum est Christo . 
Xa . 
Vix credo . 
Eu . 
Sic habet . 
Nunc nihil superest , nisi ut uterque , ad alterius mores et ingenium accommodando sese , concordiae studeatis . 
Xa . 
An ego possum illum refingere ? 
Eu . 
Non minimum momenti est in uxoribus , quales sint mariti . 
Xa . 
Pulchre convenit tibi cum tuo ? 
Eu . 
Nunc tranquilla omnia . 
Xa . 
Ergo turbarum nonnihil erat initio ? 
Eu . 
Nihil unquam tempestatis ; sed tamen , ut fit inter homines , nonnunquam nubeculae quaedam oboriebantur , quae poterant gignere tempestatem , nisi commoditate morum fuisset occursum . 
Habet suos quisque mores , et est sua cuique sententia : et , si verum fateri volumus , sunt sua cuique vitia : quae si usquam , certe in matrimonio novisse oportet , non odisse . 
Xa . 
Recte mones . 
Eu . 
Fit autem frequenter , ut dissiliat benevolentia mutua inter maritum et uxorem , antequam alter alteri satis notus sit . 
Id est in primis cavendum . 
Semel enim orta simultate , aegre sarcitur gratia , praesertim si res ad atrocia convicia processerit . 
Quae glutino committuntur , si statim concutias , facile distrahuntur : ceterum ubi siccato glutino semel cohaeserint , nihil firmius . 
Proinde in initio nihil non faciendum , ut inter uxorem et maritum coalescat confirmeturque benevolentia . 
Id maxime fit obsequio , morumque commoditate . 
Nam benevolentia , quae sola formae gratia conciliatur , ferme temporaria est . 
Xa . 
Sed narra nobis , obsecro , quibus artibus pertraxeris maritum ad tuos mores . 
Eu . 
Dicam in hoc , ut imiteris . 
Xa . 
Si queam . 
Eu . 
Facillimum erit , si velis ; nec adhuc serum est . 
Nam et ille iuvenis est , et tu puella ; ac nondum annus , opinor , expletus est a nuptiis . 
Xa . 
Vera praedicas . 
Eu . 
Dicam igitur , sed taciturae . 
Xa . 
Maxime . 
Eu . 
Illa prima mihi cura fuit , ut in omnibus essem iucunda marito , ne quid esset , quod illius animum offenderet : observabam affectum ac sensum illius ; observabam et tempora , et quibus rebus deliniretur , quibus irritaretur , quemadmodum facere solent ii , qui elephantos ac leones cicurant , aut similia animantia , quae vi cogi non possunt . 
Xa . 
Tale animal mihi domi est . 
Eu . 
Qui adeunt elephantos , non gestant vestem candidam ; nec puniceam , qui tauros : quod his coloribus compertum sit ea animantia efferari . 
Quemadmodum et tigres tympanorum sonitu sic aguntur in rabiem , ut seipsas dilanient . 
Et qui tractant equos , habent voces , habent poppysmata et palpum , aliaque quibus ferocientes mitigent . 
Quanto magis decet nos his artibus uti erga maritos , quibuscum nobis , velimus nolimus , per omnem vita est tectum ac lectus communis ? 
Xa . 
Perge quod coepisti . 
Eu . 
His animadversis , attemperabam me illi , cavens ne quid offensae nasceretur . 
Xa . 
Quinam id poteras ? 
Eu . 
Primum in cura rerum domesticarum , quae peculiaris est provincia matronarum , advigilabam , non solum cavens , ne quid esset praetermissum , verum etiam ut omnia congruerent ad illius sensum , in rebus etiam minutissimis . 
Xa . 
Quibus ? 
Eu . 
Puta , si maritus hoc aut illo cibo peculiariter delectetur , si cibus placeat hoc aut illo modo coctus , si lectus hoc aut illo modo stratus . 
Xa . 
At quo pacto attemperares te ei , qui domi non esset , aut esset ebrius ? 
Eu . 
Mane , istuc ibam . 
Si quando maritus videbatur admodum tristis , nec esset appellandi tempus , nequaquam ridebam ac nugabar , quemadmodum nonnullae mulieres solent ; sed sumebam et ipsa vultum submoestum ac solicitum . 
Quemadmodum enim speculum , si probum est , semper reddit imaginem intuentis : ita decet matrem familias ad affectum mariti congruere , ne sit alacris illo moerente , aut hilaris illo commoto . 
Quod si quando commotior erat , aut blando sermone leniebam , aut silentio concedebam iracundiae , donec , ea refrigerata , tempus se daret vel purgandi , vel admonendi . 
Idem faciebam , si quando plus aequo potus redibat domum ; nec id temporis nisi iucunda loquebar illi : tantum blanditiis pertrahebam ad lectum . 
Xa . 
Infelix vero uxorum conditio , si iratis , ebriis , et quidquid libet patrantibus maritis tantum obsequentur . 
Eu . 
Quasi vero hoc non sit mutuum obsequium . 
Coguntur et illi multa ferre in moribus nostris . 
Est tamen tempus , quum in re seria fas est uxori monere virum , si quid est alicuius momenti : nam ad levia praestat connivere . 
Xa . 
Quod tandem ? 
Eu . 
Quum erit animo vacuo , nec commotus , nec solicitus , nec potus ; tum absque testibus blande monendus , vel rogandus potius , ut in hoc aut illo melius consulat rei , aut famae , aut valetudini suae . 
Atque haec ipsa admonitio leporibus ac facetiis erit condienda . 
Nonnunquam praefatione ab illo stipulari soleo , ne mihi succenseret , si quid stulta mulier admonerem , quod ad illius honorem , aut valetudinem , aut salutem facere videretur . 
Ubi monuissem , quae volebam , amputavi sermonem illum , et ad alia iucundiora deflectebam . 
Est enim fere hoc nostrum vitium , mea Xantippe , ut semel exorsae loqui , finem facere nequeamus . 
Xa . 
Aiunt . 
Eu . 
Illud in primis cavebam , ne praesentibus aliis maritum obiurgarem , aut ne quid querelarum domo efferrem . 
Facilius sarcitur , si quid inter duos commissum est . 
Quod si quid extiterit eius generis , ut nec ferri possit , nec uxoris admonitione sanari , civilius est , ut uxor querelam deferat ad parentes et cognatos mariti , quam ad suos , et ita querelam temperet , ne videatur odisse maritum , sed vitium potius mariti . 
Nec tamen effutiat omnia , ut hic quoque tacitus agnoscat , et amet uxoris civilitatem . 
Xa . 
Philosopham esse oportet , quae ista praestet . 
Eu . 
Imo talibus factis maritos ad similem civilitatem invitabimus . 
Xa . 
Sunt quos nulla civilitate corrigas . 
Eu . 
Equidem non arbitror . 
Sed fac esse . 
Primum illud cogita : maritus ferendus est , qualisqualis est . 
Praestabilius igitur est ferre vel sui similem , vel paullo commodiorem factum nostra civilitate , quam nostra saevitia peiorem in dies . 
Quid si proferam maritos , qui simili civilitate correxerunt sponsas suas ? 
Quanto magis decet nos idem praestare adversus maritos ? 
Xa . 
Narrabis igitur exemplum meo marito dissimillimum . 
Eu . 
Est mihi familiaritas cum homine quodam nobili , docto , singularique morum dexteritate . 
Is duxerat puellam virginem , annos natam decem et septem , ruri in parentum aedibus perpetuo educatam , ut nobiles fere gaudent habitare ruri , ob venatum et aucupium . 
Rudem volebat ille , quo facilius illam ad suos mores fingeret : coepit eam instituere literis ac musica , paullatimque assuefacere , ut redderet ea , quae audisset in concione , ceterisque rebus formare , quae post essent usui futurae . 
Haec quoniam erant nova puellae , quae domi suae fuerat in summo otio , et inter famulorum colloquia lususque educata , coeperant esse taedio . 
Detrectabat obsequium , et quum maritus urgeret , illa sine fine flebat , nonnunquam et in terram abiiciebat sese , obcipitium illidens solo , quasi mortem optans . 
Earum rerum quum nullus esset finis , maritus dissimulato stomacho , invitabat uxorem , ut animi relaxandi gratia una proficiscerentur rus ad aedes soceri . 
Ibi lubens obtemperabat uxor . 
Eo quum ventum esset , maritus reliquit uxorem apud matrem et sorores ; ipse cum socero prodibat venatum . 
Ibi submotis testibus denarrat socero , se sperasse iucundam vitae sociam ; nunc habere perpetuo lacrymantem , ac sese discruciantem , nec ullis monitis sanabilem : orat , ut sibi adsit in medendo filiae morbo . 
Socer respondet : se semel illi tradidisse filiam , quod si illa non obtemperaret verbis , uteretur suo iure , et Veribus eam emendaret . 
Tum gener , Novi , inquit , ius meum ; sed malim eam tua vel arte , vel auctoritate sanari , quam ad hoc extremum remedium venire . 
Socer pollicitus est se curaturum . 
Post unum atque alterum diem captat tempus ac locum , ut solus esset cum filia : ibi vultu ad severitatem composito , incipit commemorare , quam illa esset infelici forma , quam non amabilibus moribus , quam saepe metuisset , ne nullum illi posset invenire maritum . 
At ego meo maximo labore , inquit , talem inveni tibi , qualem nulla non optaret sibi , quantumvis felix . 
Et tamen tu , non agnoscens , quid pro te fecerim , nec intelligens , te talem habere maritum , qui , nisi esset humanissimus , vix te dignaretur habere in ancillarum numero , rebellas illi . 
Ne longum faciam , sic incanduit patris oratio , ut vix videretur manibus temperare . 
Est enim vir ingenio mire vafro , qui citra personam omnem posset quamvis agere comoediam . 
Ibi puella partim metu , partim veritate commota , accidit ad patris genua , rogans ut praeteritorum vellet oblivisci , se in posterum memorem fore officii sui . 
Ignovit pater , pollicitus se quoque fore patrem amantissimum , si , quod polliceretur , prastaret . 
Xa . 
Quid deinde ? 
Eu . 
Puella digressa a colloquio parentis , rediit in cubiculum , offendit maritum solum ; accidit illi ad genua , et ait : Marite , hactenus non novi neque te , neque me ipsam : posthac videbis me aliam factam , tantum obliviscere superiorum . 
Hanc vocem maritus excepit osculo , et omnia pollicitus est , si illa persisteret eo animo . 
Xa . 
Quid ? 
perstitit ? 
Eu . 
Usque ad mortem : neque quidquam erat tam humile , quod illa non alacris ac volens obiret volente marito . 
Tantus amor inter eos natus est et confirmatus . 
Post annos aliquot puella crebro sibi gratulata est , quod contigisset , tali marito nubere ; qui nisi contigisset , eram , inquit , omnium mulierum perditissima . 
Xa . 
Talium maritorum non minus rara est copia , quam alborum corvorum . 
Eu . 
Iam si molestum non est , referam tibi quiddam de marito commoditate uxoris correcto , quod nuper accidit in hac ipsa civitate . 
Xa . 
Nihil est quod agam , et perquam grata mihi est tua confabulatio . 
Eu . 
Est vir quidam non postremae nobilitatis : is , ut solet hoc hominum genus , plerumque venabatur . 
Ruri incidit in puellam quandam pauperrimae mulierculae filiam : in eam coepit deperire , homo iam provectioris aetatis . 
Atque huius gratia frequenter pernoctabat foris . 
Praetextus erat venatio . 
Uxor huius , mulier insigni probitate , nescio quid suspicans , pervestigavit furta mariti sui : et eo profecto , nescio quo , adiit casam illam rusticanam ; expiscata est de toto negotio , ubi dormiret , unde biberet ; quis esset apparatus convivii . 
Nihil erat ibi supellectilis , sed mera paupertas . 
Abiit matrona domum , ac mox rediit , se cum adducens lectum commodum et apparatum , vasa aliquot argentea ; addidit pecuniam , admonens , ut , si quando rediret ille , tractarent eum civilius ; dissimulans interim sese uxorem esse , ac sororem esse simulans . 
Post dies aliquot redit eo furtim maritus ; videt auctam supellectilem , et apparatum lautiorem . 
Rogat unde is nitor insolitus : aiunt , matronam quandam honestam illi cognatam haec advexisse , ac mandasse , ut honestius posthac acciperetur . 
Illico tetigit animum illius suspicio , uxoris hoc esse factum . 
Reversus domum , rogat num illic fuisset : illa non negat . 
Rogavit , et quo tandem consilio , misisset eo supellectilem . 
Mi vir , inquit , assuetus es vitae commodiori . 
Videbam illic te durius accipi ; putabam , esse officii mei , ut , quando ita tibi cordi est , lautius illic habereris . 
Xa . 
matronam nimium bonam . 
Ego citius pro lecto substravissem illi fasciculum urticarum ac tribulorum . 
Eu . 
Sed audi finem . 
Vir , perspecta tanta probitate , tantaque mansuetudine coniugis suae , nunquam deinde usus est furtivo concubitu ; sed domi semet oblectavit cum sua . 
Scio tibi notum esse Gilbertum Batavum . 
Xa . 
Novi . 
Eu . 
Is , ut scis , florenti aetate duxit uxorem iam provectiorem ac vergenti aetate . 
Xa . 
Dotem fortasse duxit , non uxorem . 
Eu . 
Sic est . 
Is , fastidiens uxoris , adamabat mulierculam , cum qua se subinde oblectabat foris . 
Raro domi prandebat aut coenabat . 
Quid tu heic eras factura ? 
Xa . 
Quid ? 
Ego illi adamatae involassem in capillos , et maritum exeuntem ad illam perfudissem lotio , ut sic unctus iret ad convivium . 
Eu . 
At quanto haec prudentius ! 
Invitabat mulierculam domum suam , comiter accipiebat . 
Ita maritum quoque sine veneficiis domum pertraxit . 
Et si quando foris coenabat cum illa , misit eo missum aliquem elegantiorem , iubens ut suaviter viverent . 
Xa . 
Ego malim mori , quam esse lena mei mariti . 
Eu . 
Verum interim rem ipsam expende . 
Nonne hoc multo satius erat , quam si saevitia sua prorsus alienasset maritum , ac totam aetatem in iurgiis exegisset ? 
Xa . 
Fateor minus esse mali ; sed ego non possem . 
Eu . 
Unum adiiciam ; atque ita discedam ab exemplis . 
Hic vicinus noster , vir probus et integer , sed paulo imcundior , quodam die pulsaverat uxorem suam , foeminam laudatissimam . 
Ea se recepit in intimum conclave , atque illic lacrymans atque singultiens , decoquebat animi aegritudinem . 
Aliquanto post per occasionem eodem ingressus est maritus ; reperit uxorem flentem . 
Quid , inquit , heic lacrymas ac singultis , puerorum more ? 
Tum illa prudenter : Quid ? 
inquit ; an non hoc satius , ut heic deplorem malum meum , quam si in via vociferer , quemadmodum solent aliae mulieres ? 
Hoc dicto tam uxorio fractus ac victus hominis animus ; data dextra pollicitus est uxori , se posthac nunquam in illam coniecturum manus : nec fecit . 
Xa . 
Ego idem impetravi a meo diversa ratione . 
Eu . 
Sed interim est inter vos bellum perpetuum . 
Xa . 
Quid igitur velles me facere ? 
Eu . 
Primum mussanda est tibi omnis iniuria mariti , et animus illius officiis , comitate , mansuetudine paullatim est conciliandus : aut vinces tandem , aut certe multo commodiore uteris , quam nunc uteris . 
Xa . 
Ille ferocior est , quam ut ullis officiis mansuescat . 
Eu . 
Eia , ne dixeris . 
Nulla est fera tam immanis , quin officiis cicuretur ; ne desperes in homine . 
Fac periculum menses aliquot ; me accusa , nisi senseris consilium hoc tibi fuisse bono . 
Sunt etiam quaedam vitia , ad quae tibi connivendum est . 
Illud ante omnia tibi cavendum censeo , ne quid rixae moveas in cubiculo aut in lecto : sed curandum est , ut illic omnia sint festiva ac iucunda . 
Etenim si is locus qui diluendis offensis , sarciendaeque gratiae consecratus est , lite aut aegritudine quapiam profanetur ; iam sublatum est omne remedium benevolentiae reconciliandae . 
Sunt enim foeminae quaedam tam morosae , ut in ipso etiam coitu querantur ac rixentur , eamque voluptatem , quae diluere solet ex animis virorum , si quid inerat molestiae , morum fastidio reddant insuavem ; pharmacum ipsum vitiantes , quum licuisset mederi offensis . 
Xa . 
Istud mihi frequenter accidit . 
Eu . 
Atqui tametsi semper est cavendum uxori , ne qua re molesta sit viro , tamen id maxime studere debet , ut in eo congresso se viro praebeat modis omnibus commodam et iucundam . 
Xa . 
Viro : mihi cum bellua res est . 
Eu . 
Mitte male loqui : fere nostra culpa viri mali sunt . 
Sed ut ad rem redeam : qui versantur in priscis fabulis poetarum , narrant Ve nerem ( eam faciunt deam connubii praesidem ) habere cestum arte Vulcani confectum : in eo intextum esse quidquid est amatorii medicamenti : eo se cingit , quoties congressura est cum marito . 
Xa . 
Fabulam audio . 
Eu . 
Verum ; sed audi , quid sibi velit fabula . 
Xa . 
Dic . 
Eu . 
Illud docet , uxorem omnem curam adhibere oportere , ut in congresso connubiali iucunda sit marito , quo recalescat ac redintegretur amor ille maritalis , et discutiatur ex animo , si quid erat offensionis aut taedii . 
Xa . 
Sed unde nobis cestus ille ? 
Eu . 
Nihil opus veneficiis aut incantamentis . 
Nullum incantamentum efficacius , quam morum probitas cum suavitate coniuncta . 
Xa . 
Ego tali marito blandiri non possum . 
Eu . 
At hoc tua refert , ut desinat esse talis . 
Si Circes artibus posses maritum vertere in suem aut ursum , faceres ? 
Xa . 
Nescio . 
Eu . 
Nescis ? 
An malles habere suem maritum , quam hominem ? 
Xa . 
Equidem malim hominem . 
Eu . 
Age , quid si Circes artibus posses ex temulento reddere sobrium , ex prodigo frugalem , ex cessatore diligentem , nonne faceres ? 
Xa . 
Plane facerem : sed unde mihi istae artes ? 
Eu . 
Atqui istas artes habes in te , si modo velis adhibere . 
Tuus , velis nolis , sit oportet . 
Quo meliorem eum reddideris , hoc magis consulueris tibi . 
Tu tantum oculos habes defixos in illius vitia , eoque tibi exaggerant odium ; et hac ansa tantum arripis illum , qua teneri non potest . 
Illa potius contemplare , quae bona sunt in illo ; et hac ansa prehende illum , qua teneri potest . 
Antequam illi nuberes , tempus erat expendendi , quid haberet malorum . 
Oportebat enim non oculis solum , verum etiam auribus maritum deligere : nunc medendi tempus est , non accusandi . 
Xa . 
Quae mulier unquam auribus cepit maritum ? 
Eu . 
Oculis capit , quae nihil aliud spectat , quam corporis formam : auribus , quae diligenter observat , quid fama de ille praedicet . 
Xa . 
Pulchre mones , sed sero . 
Eu . 
At non serum est studere corrigendo marito . 
Ad eam rem conducet , si quid pignoris ex te natum fuerit viro . 
Xa . 
Iam natum est . 
Eu . 
Quando ? 
Xa . 
Iam pridem . 
Eu . 
Quot menses sunt ? 
Xa . 
Ferme septem . 
Eu . 
Quid ego audio ? 
Tu nobis trimestris foetus iocum renovas ? 
Xa . 
Nequaquam . 
Eu . 
Ita necesse est , si tempus a nuptiarum die supputas . 
Xa . 
Imo ante nuptias fuerat mihi cum eo colloquium . 
Eu . 
An ex colloquio nascuntur pueri ? 
Xa . 
Forte solam nactus , coepit alludere , titillans axillas , ac latera , quo me provocaret ad ri sum . 
Ego non ferens titillationem , me resupinabam in lectum ; ille incumbens figebat oscula , nec satis scio , quid egerit praeterea : certe paucis post diebus uterus coepit intumescere . 
Eu . 
I nunc , et maritum contemne ; qui si lusitans gignit liberos , quid faciet , quum serio rem aget ? 
Xa . 
Suspicor et nunc me gravidam esse . 
Eu . 
Euge contigit felici fundo bonus cultor . 
Xa . 
Hac in parte plus praestat , quam vellem . 
Eu . 
Ista querela tibi cum paucis uxoribus est communis . 
Sed inter vos intercesserat pactum connubiale ? 
Xa . 
Intercesserat . 
Eu . 
Levius igitur peccatum est . 
Estne proles mascula ? 
Xa . 
Est . 
Eu . 
Illa vos rediget in gratiam , si tu vel paullulum temet accommodes . 
Quid alii praedicant de tuo marito sodales , et quibuscum habet commercium foris ? 
Xa . 
Praedicant eum esse moribus commodissimis , comem , liberalem , amicum amico . 
Eu . 
Et ista mihi bonam spem faciunt , illum fore qualem volumus . 
Xa . 
At mihi uni talis non est . 
Eu . 
Sed tu te illi praebeto , qualem dixi ; meque pro Eulalia voca Pseudolaliam , nisi tibi quoque talis esse coeperit . 
Quin et illud cogita , illum adhuc iuvenem esse , nondum opinor egressum annos viginti quatuor : nondum novit , quid sit esse patremfamilias . 
Iam non est tibi cogitandum de divortio . 
Xa . 
At frequenter cogitavi . 
Eu . 
Verum ea cogitatio quando tibi inciderit in mentem , primum reputa tecum , quam nihili res sit foemina divulsa a viro . 
Summum decus matronae est , morigeram esse suo coniugi . 
Ita natura comparatum est . 
Ita voluit Deus , ut mulier tota pendeat a viro . 
Tantum cogita id quod res est : maritus est , alius non potest obtingere . 
Dende veniat in mentem puellus ille duobus communis . 
Quid de illo statues ? 
Auferes tecum ? 
fraudabis maritum sua possessione . 
Relinques apud illum ? 
spoliabis te ipsam eo , quo nihil habes carius . 
Postremo dic mihi , habesne , quae tibi male velint ? 
Xa . 
Habeo novercam germanam ; praeterea socrum huic simillimam . 
Eu . 
Adeo tibi male volunt ? 
Xa . 
Cuperent extinctam . 
Eu . 
Et istae tibi fac ut in mentem veniant . 
Quid enim illis possis facere gratius , quam si videant te divulsam a marito , viduam , imo plus quam viduam vivere ? 
Nam viduis licet alteri nubere . 
Xa . 
Equidem probo tuum consilium , sed taedet diutini laboris . 
Eu . 
At reputa , quantum laborum sumpseris prius , quam hunc psittacum docueris quaedam humana verba sonare . 
Xa . 
Plurimum profecto . 
Eu . 
Et piget operam sumere in fingendo marito , quicum perpetuo suaviter degas aetatem ? 
Quantum laboris sumunt homines , ut equum sibi commodum reddant ? 
et nos pigebit adlaborare , ut maritis utamur commodioribus ? 
Xa . 
Quid faciam ? 
Eu . 
Iam dixi . 
Cura ut domi niteant omnia , ne quid sit molestiae , quod illum exigat ex aedibus . 
Tu te illi comem praebe , semper interim memor reverentiae cuiusdam , quam uxor debet marito . 
Absit tristitia ; sed absit et petulantia : nec putida sis , nec lasciva . 
Sit apparatus domi lautus . 
Nosti palatum mariti : quod illi suavissimum est , id coquito . 
Quin etiam iis , quos ille amat , comem et affabilem te praebeto . 
Hos frequenter ad convivium voca . 
In convivio facito , ut laeta plenaque hilaritatis sint omnia . 
Denique si quando ille vino laetior pulsabit suam testudinem , tu voce accinito . 
Sic assuefacies maritum manere domi , et minues impensas . 
Sic enim ille cogitabit tandem : Nae ego insigniter insanio , qui foris magna rei famaeque iactura victitem cum scorto , quum domi habeam uxorem multo lepidiorem , meique amantiorem , apud quam nitidius ac lautius accipi liceat . 
Xa . 
An credis successurum , si tentem ? 
Eu . 
Me vide . 
Ad me recipio . 
Interim et maritum tuum aggrediar ; admonebo et illum sui officii . 
Xa . 
Laudo consilium ; at vide ne quid huius rei suboleat ipsi : misceret coelum terrae . 
Eu . 
Ne metue . 
Ita per ambages temperabo sermonem , ut ipse mihi narret , quid inter vos sit turbarum . 
Hoc facto , meo more tractabo illum blandissime , et ut spero , tradam eum tibi commodiorem . 
De te per occasionem mentiar , quam amanter de illo sis locuta . 
Xa . 
Christus bene fortunet quod agimus . 
Eu . 
Aderit , modo ne desis tibi . 
MILITIS ET CARTHUSIANI Mi . 
Salve , mi frater . 
Ca . 
Salve et tu , germane carissime . 
Mi . 
Vix te agnosco . 
Ca . 
Adeone consenui intra biennium ? 
Mi . 
Non : sed caput rasum , nova vestis , faciunt , ut mihi videaris aliud quoddam animal . 
Ca . 
Itane non agnosceres uxorem tuam , si tibi occurreret induta nova veste ? 
Mi . 
Non , si tali . 
Ca . 
At ego te probe agnosco , cui non solum vestis mutata est , verum etiam facies , totusque corporis habitus . 
Quot coloribus pictus es ! 
Nulla avis aeque variat plumas suas . 
Tum quam omnia secta , quam nihil iuxta naturam aut morem communem ! 
Adde tonsum verticem , barbam semirasam , silvam , quae supra labrum superius est , perplexam , nec aliter hinc et hinc prominentem , quam solent in felibus pili longiores . 
Nec una cicatrix foedavit vultum ; ut Samius quispiam literatus videri possis , de quo iocus est proverbii . 
Mi . 
Sic decet redire e bello . 
Sed dic mihi , erat heic tanta bonorum medicorum inopia ? 
Ca . 
Quam ob rem ? 
Mi . 
Quia nulli commiseris sanandum cerebrum tuum prius , quam in hanc servitutem te paecipitem dares . 
Ca . 
Itane videor insanisse ? 
Mi . 
Maxime . 
Quid erat necesse heic te sepeliri ante tempus , quum esset unde commode viveres in mundo ? 
Ca . 
At nunc non videor tibi in mundo vivere ? 
Mi . 
Non , per Iovem . 
Ca . 
Dic quam ob rem ? 
Mi . 
Quia , non licet amubulare quo velis . 
Huic loco velut caveae includeris : adde rasuram , vestem prodigiosam , solitudinem , piscium perpetuum esum , ut mirer teipsum non verti in piscem . 
Ca . 
Si verterentur homines in omnia quibus vescuntur , tu iam pridem porcus esses : nam suilla soles delectari . 
Mi . 
Non dubito , quin iamdudum poeniteat te instituti : paucos enim comperio , quos non capiat poenitudo . 
Ca . 
Hoc illis uso venit , qui se in hoc vitae genus velut in puteum praecipitant : ego descendi sensim et consulto , prius explorato me ipso , perspectaque tota huius vitae ratione , iam annos natus viginti octo , qua aetate sibi quisque notus esse potest . 
Quod ad locum attinet , tu quoque loco angusto concluderis , si totius mundi consideres amplitudinem . 
Nec refert , quam spatiosus sit locus , modo nihil desit ad vitae commoditatem . 
Multi raro , aut nunquam exeunt civitatem , in qua nati sunt : qui si vetarentur exire , magnopere sibi displicerent , et incesseret illis mira libido relinquendae civitatis . 
Hic affectus vulgaris est , quo ego careo . 
Imaginor , heic totum esse mundum , et haec tabula mihi totum terrarum orbem repraesentat , quem ego cogitatione iucundius simul et tutius perambulo , quam is qui navigavit ad novas insulas . 
Mi . 
Heic tu propemodum dicis verum . 
Ca . 
Rasuram danmare non potes , qui volens tondearis , utique commoditatis gratia . 
Mihi rasura , si nihil aliud , certe reddit caput purius , ac fortasse salubrius . 
Venetiae quam multi patricii totum etiam caput radunt ! 
Quid autem habet prodigiosum vestis ? 
Nonne tegit corpus ? 
Ad duplicem usum adhibetur vestis , ut depellatur iniuria coeli , eaque velet , quae pudor iubet tegi . 
An non hos usus praebet haec vestis ? 
Sed offendit color . 
Quis color magis decet omnes Christianos , quam is qui datus est omnibus in baptismo ? 
Dictum est tibi quoque : . 
Haec itaque vestis admonet me , quid promiserim in baptismo : nimirum innocentiae perpetuum studium . 
Porro solitudinem si vocas turbae fugam , hoc exemplum est non nostrum , sed veterum prophetarum , atque etiam philosophorum ethnicorum , et quibuscunque bonae mentis cura fuit . 
Imo poetae , astrologi , ac similibus artibus dediti , quoties aliquid magni ac supra vulgus hominum moliuntur , secessum quaerere solent . 
Cur autem voces hanc solitudinem ? 
Unius amiculi confabulatio pellit solitudinis taedium . 
Heic habeo sodales omnium rerum plus quam sedecim . 
Ad haec intervisunt amici crebrius quam vellem aut expedit ; et tibi videor in solitudine vivere ? 
Mi . 
At non semper licet cum his confabulari . 
Ca . 
Nec semper expedit . 
Atque hoc iucundior est confabulatio , quod voluptatis gratiam augeat interrupta copia . 
Mi . 
Non pessime coniectas . 
Nam mihi quoque suaviores sunt carnes , revoluto Pascha post quadragesimam . 
Ca . 
Nec interim tamen , quum maxime videor solus , desunt mihi confabulones , longe festiviores ac suaviores istis vulgaribus congerronibus . 
Mi . 
Ubi sunt ? 
Ca . 
Vides heic codicem Evangelicum ? 
In hoc mecum fabulatur ille , qui olim additus facundus comes in via duobus discipulis proficiscentibus in Emauntem , effecit , ut non sentirent itineris laborem , sed sentirent dulcissimum cordis ardorem , inhiantes mellitis illius sermonibus . 
In hoc mihi loquitur Paulus , in hoc Esaias , ceterique prophetae . 
Heic mecum confabulatur dulcissimus ille Chrysostomus , heic Basilius , heic Augustinus , heic Hieronymus , heic Cyprianus , ceterique non minus eruditi quam facundi doctores . 
An nosti ullos tam amoenos confabulones , quos cum his conferas ? 
An in tali sodalitio , quod mihi nunquam non adest , reputas obrepere posse solitudinis taedium ? 
Mi . 
Mihi frustra loquerentur , non intellecturo . 
Ca . 
Iam quid refert , quibus rebus hoc corpusculum alatur , cui minimo satis fit , si iuxta naturam vivamus ? 
Uter nostrum habitior ? 
tu , qui vesceris perdicibus , phasianis et capis ; an ego , qui vivo piscibus ? 
Mi . 
Si tibi esset uxor , ut mihi est , minus haberes succi . 
Ca . 
Et ideo sufficit quilibet cibus , et quantumvis exiguus . 
Mi . 
Sed interim agitas vitam Iudaicam . 
Ca . 
Bona verba : Christianam , si non assequimur , certe sequimur . 
Mi . 
In veste , cibo , preculis , ceterisque caeremoniis ponitis fiduciam , neglecto studio pietatis Evangelicae . 
Ca . 
Quid alii faciant , non est meum iudicare : ego his rebus nequaquam confido , minimumque tribuo ; sed in animi puritate et in Christo colloco fiduciam . 
Mi . 
Cur igitur observas ? 
Ca . 
Ut mihi pax sit cum fratribus meis ; et ne cui quoquo modo sim offendiculo . 
Nolim autem offendere quenquam ob huiusmodi res leviculas , quas nihil est negotii servare . 
Ut sumus homines quacunque veste tecti , minutissimarum etiam rerum similitudo aut dissimilitudo conciliat aut dirimit concordiam . 
Rasum caput , aut vestis color , per se quidem non commendat me Deo . 
Sed quid diceret populus , si comam alerem , aut tuam istam vestem sumerem ? 
Reddidi tibi rationem mei consilii ; nunc , quaeso ut mihi vicissim tui consilii rationem reddas , dicasque , ubi cessarint omnes boni medici , quum relicta domi uxore iuvencula et liberis , proficiscereris in militiam , vili salario conductus ad iugulandos homines , idque tui quoque capitis periculo . 
Neque enim tibi res erat cum fungis aut papaveribus , sed cum armatis viris . 
Utrum vero putas infelicius , iugulare Christianum hominem ob mercedulam , a quo nunquam sis laesus ; an te ipsum simul , et corpus , et animam , in aeternum exitium mittere ? 
Mi . 
Fas est occidere hostem . 
Ca . 
Fortassis est , si impetat patriam tuam . 
Tum pium videri potest , pugnare pro liberis et uxore , pro parentibus et amicis , pro aris et focis , pro tranquillitate publica . 
Quid istuc ad tuam militiam mercenariam ? 
Ego , si perisses in hoc bello , non redemissem animam tuam vitiosa nuce . 
Mi . 
Non ? 
Ca . 
Non , ita me Christus bene amet . 
Iam utrum existimas durius , obedire bono viro , quem nos Priorem vocamus , qui vocet ad preces , ad sacram lectionem , ad doctrinam salutarem , ad psallendum Deo ; an obedire barbaro cuipiam centurioni , qui saepe magnis ac nocturnis itineribus vocet quo lubet , ac revocet ; qui bombardarum ictibus obiiciat , qui iubeat te stare loco aut occisurum , aut occidendum ? 
Mi . 
Minus narras , quam res habeat , malorum . 
Ca . 
Si quid ego deflexero a disciplina huius instituti , poena est admonitio , aut aliud leve quiddam : tibi , si quid committas adversus leges imperatorias , aut pendendum est , aut nudo inter intentatas in te lancearum cuspides eundum . 
Nam plecti capite , beneficium est . 
Mi . 
Non possum refragari veris . 
Ca . 
Iam cultus iste satis indicat , te non multum nummorum referre domum . 
Mi . 
Nummorum mihi iam pridem ne pilus quidem fuit , imo multum aeris alieni conflavi . 
Proinde huc deflexi , ut me instruas viatico . 
Ca . 
Utinam huc deflexisses , quum properares in sceleratam istam militiam ! 
Sed unde tanta nuditas ? 
Mi . 
Rogas unde ? 
Quidquid ex salario , quidquid ex praedationibus , sacrilegiis , rapinis , furti , parare licuit , id totum absumebatur in vina , scorta , et aleam . 
Ca . 
O te miserum ! 
Et interim uxorcula , cuius gratia Deus iussit relinqui patrem et matrem , domi moerebat deserta cum parvis liberis . 
Et interea tibi videbaris vivere in tantis miseriis , in tantis sceleribus ? 
Mi . 
Hoc fallebat sensum malorum , quod innumeros haberem malorum socios . 
Ca . 
Quin illud vereor , ne uxor te non agnoscat . 
Mi . 
Qui sic ? 
Ca . 
Quia sic cicatrices pinxerunt tibi novam faciem . 
In fronte quam fossam habes ! 
Videtur tibi exsectum fuisse cornu . 
Mi . 
Imo si rem nosses , gratulareris mihi hanc cicatricem . 
Ca . 
Quam ob rem ? 
Mi . 
Minimo minus aberat , quin perierim . 
Ca . 
Quid erat mali ? 
Mi . 
Cuidam tendenti rupta est balista chalybea ; eius fragmentum insiliit in frontem . 
Ca . 
Et in bucca cicatricem habes palmo longiorem . 
Mi . 
Hoc vulnus accepi in pugna . 
Ca . 
Bellica ? 
Mi . 
Non : inter aleam ortum est dissidium . 
Ca . 
Iam et in mento video nescio quid gemmarum . 
Mi . 
Nihil est . 
Ca . 
Suspicor tibi contractam scabiem , quam vocant Hispanicam . 
Mi . 
Recte divinas , mi frater . 
Tertium ea laboravi neque ad vitae periculum . 
Ca . 
Unde hoc mali accidit tibi , ut sic incurvus incedas , quasi esses nonagenarius , aut quasi messor quispiam , aut quasi delumbatus esses fuste ? 
Mi . 
Morbus ita contraxit nervos . 
Ca . 
Nae heic magnificam passus es metamorphosin . 
Antehac eras eques , nunc ex centauro factus es animal semireptile . 
Mi . 
Haec nimirum est alea Martis . 
Ca . 
Imo haec est insania tuae mentis . 
Quas vero manubias uxori tuae liberisque tuis referes domum ? 
lepram ? 
Nam ista scabies nihil aliud est , quam leprae species ; nisi quod ideo non vitatur , quia multorum est communis , praecipue nobilium : at ob hoc ipsum magis debebat vitari . 
Nunc istud malum adfricabis iis , qui tibi debuerant esse carissimi : et ipse per omnem vitam putre cadaver circumferes . 
Mi . 
Quaeso te , frater , ut desinas : satis malorum est , etiamsi non accedat obiurgationis molestia . 
Ca . 
Quotam autem malorum partem commemoravi ? 
Ista corporis duntaxat sunt . 
Iam animam vero qualem reportas , quanta scabie putrem , quot vulneribus sauciam ! 
Mi . 
Tam puram refero , quam est cloaca Parisiis , in via quae dicitur vulgo Maberti , aut latrina publica . 
Ca . 
Vereor ne multo peius oleat apud Deum et angelos eius . 
Mi . 
Sed iam rixae satis est ; dic aliquid de sarciendo viatico . 
Ca . 
Mihi nihil est quod dem , experiar quid velit Prior . 
Mi . 
Atqui si quid daretur , essent tibi paratae manus : nunc multae obstant difficultates , quando numerandum est aliquid . 
Ca . 
Quid alii faciant , ipsi viderint : mihi nec ad accipiendum , nec ad dandum sunt manus . 
Verum de his a prandio ; nunc tempus monet , ut accumbamus . 
PSEUDOCHEI ET PHILETYMI Ph . 
Unde tibi scatet tanta mendaciorum vis ? 
Ps . 
Unde suppetunt araneae fila ? 
Ph . 
Non est igitur artis , sed naturae . 
Ps . 
A natura profecta sunt semina : ars et usus auxere facultatem . 
Ph . 
Non te pudet ? 
Ps . 
Non magis quam coccycem suae cantionis . 
Ph . 
At tibi in manu est mutare cantionem tuam ; et in hoc est homini data lingua , ut vera praedicet . 
Ps . 
Imo ut conducibilia . 
At non semper expedit vera dicere . 
Ph . 
Ita nonnunquam conducit habere manus furaces . 
Et hoc vitium esse tuo cognatum , testatur etiam popolare proverbium . 
Ps . 
Utrumque vitium honestis nititur auctoribus : illud habet Ulyssem tantopere laudatum ab Homero ; hoc Mercurium etiam deum , si poetis credimus . 
Ph . 
Cur igitur vulgus execratur mendaces , fures etiam subiguntur in crucem ? 
Ps . 
Non ideo quod mentiantur , aut furentur , sed quod inscite mentiantur aut furentur ; vel quia praeter naturam , vel quia non satis callentes artem . 
Ph . 
Estne scriptor quispiam , qui tradit artem mentiendi ? 
Ps . 
Bonam artis partem monstravere tui rhetores . 
Ph . 
Hi quidem tradunt artem bene dicendi . 
Ps . 
Verum : sed bona pars bene dicendi est , scite mentiri . 
Ph . 
Quid est scite mentiri ? 
Ps . 
Vis definiam ? 
Ph . 
Volo . 
Ps . 
Est ita mentiri , ut lucro sit , nec deprehendi possis . 
Ph . 
At quotidie deprehenduntur multi . 
Ps . 
Isti non sunt artifices absoluti . 
Ph . 
Es igitur tu absolutus artifex ? 
Ps . 
Propemodum . 
Ph . 
Experire an me possis mentiendo fallere . 
Ps . 
Et te quoque possim , vir optime , si libeat . 
Ph . 
Dic igitur aliquod mendacium . 
Ps . 
At iam dixi . 
Non deprehendisti ? 
Ph . 
Non . 
Ps . 
Age , fac sis attentus . 
Nunc incipiam mentiri . 
Ph . 
Sum attentus : dic aliquid . 
Ps . 
At iam iterum mentitus sum , te non deprehendente . 
Ph . 
Equidem nihil adhuc audio mendacii . 
Ps . 
Audisses , si calleres artem . 
Ph . 
Proinde commonstra tu . 
Ps . 
Primum appellavi te virum optimum . 
An non istuc est insigne mendncium , quum ne bonus quidem sis : et , si bonus esses , optimus dici non possis , quum sint innumeri te meliores ? 
Ph . 
Heic plane fefelleras . 
Ps . 
Iam fac periculum , an possis alterum mendacium ex te deprehendere . 
Ph . 
Non possum . 
Ps . 
Heic desidero ingenium , quod alibi praestas . 
Ph . 
Fateor ; ostende tu . 
Ps . 
Quum dicerem , nunc incipiam mentiri , nonne magnifice mentiebar , quum tot annos assueverim mentiri , et paulo ante , quam hoc dicerem , essem mentitus ? 
Ph . 
Mirum praestigium . 
Ps . 
Sed nunc saltem monitus arrige aures , ut deprehendas mentientem . 
Ph . 
Arrexi ; dic . 
Ps . 
Imo iam dictum est , et tu meum mendacium es imitatus . 
Ph . 
Tu mihi persuadebis , quod nec aures habeam nec oculos . 
Ps . 
Quum homini sint aures immobiles , ut nec arrigi possint , nec demitti , mentiebar te arrecturum aures . 
Ph . 
Talibus mendaciis plena est omnis hominum vita . 
Ps . 
Non talibus tantum , o bone . 
Nam haec ludicra sunt ; sunt quae rem adferant . 
Ph . 
Turpius est lucrum ex mendacio , quam ex lotio . 
Ps . 
Verum est , inquam ; sed iis , qui mentiendi nesciunt artem . 
Ph . 
Quam igitur tu calles artem ? 
Ps . 
Non aequum est , ut te gratis doceam : numera ; et audies . 
Ph . 
Non emo malas artes . 
Ps . 
Donas igitur gratis fundum tuum ? 
Ph . 
Non sic insanio . 
Ps . 
At ego ex hac arte mea certiores capio fructus , quam tu ex tuo fundo . 
Ph . 
Manebit tibi ars tua : tantum profer specimen , ut intelligam non omnino vanum esse , quod dicis . 
Ps . 
Accipe igitur specimen . 
Multis multorum negotiis memet admisceo : emo , vendo , recipio , sumo mutuo , accipio depositum . 
Ph . 
Quid tum postea ? 
Ps . 
Atque heic potissimum capto eos , a quibus non facile deprehendar . 
Ph . 
Quos ? 
Ps . 
Stupidos , obliviosos , incogitantes , longe semotos , et mortuos . 
Ph . 
Certum est , mortuos neminem redarguere . 
Ps . 
Si quid cui vendo in diem , diligenter annoto in libellis rationum . 
Ph . 
Quid deinde ? 
Ps . 
Ubi reddeuda est pecunia , plus imputo mercium emptori , quam acceperit . 
Is si incogitans est , aut obliviosus , mihi certum est lucrum . 
Ph . 
Quid si deprehendat ? 
Ps . 
Profero librum rationalem . 
Ph . 
Quid si doceat et evincat , se non accepisse quod imputes . 
Reclamo quantum possum . 
Nam in hac arte prorsus inutilis est pudor . 
Denique extrema ancora est , ut aliquid comminiscar . 
Ps . 
Quid palam deprehensus ? 
Ph . 
Nihil est facilius : erravit famulus , aut ipse lapsus sum memoria . 
Scitum est multas simul miscere rationes : heic facilius est imponere . 
Exempli caussa : sunt quaedam dispuncta , quod soluta sit pecunia : sunt alia pro quibus nihil numeratum est . 
Haec in posterioribus codicillis misceo , sic ut nil dispungam . 
Ubi supputatur , contendimus , et vinco plerumque , vel periurio . 
Est et hoc artis : fere rationem ineo cum accincto ad iter , et imparato . 
Nam mea mihi semper parata sunt . 
Deponitur aliquid apud me , servo clam apud me , nec reddo . 
Longum est prius quam resciscat ille , ad quem res missa est . 
Tandem si non licebit infitiari , dico , mihi periisse : aut contendo me misisse , quod non misi : incuso aurigas . 
Postremo , si vitare non possum quin reddam , reddo accisum . 
Ps . 
Bella vero ars . 
Ph . 
Nonnunquam eodem nomine bis accipio pecuniam , si liceat : primum domi , deinde illic quo proficiscor : et nusquam non sum . 
Interim tempus inducit oblivionem , confunduntur rationes , aliquis moritur , aut suscipit longinquam peregrinationem : ut omnia pessime cadant , saltem interim usus sum aliena pecunia . 
Nonnullos etiam capto specie benignitatis , ut faveant mentienti , sed semper de alieno : de meo nec matri darem teruncium . 
Quamquam autem in singulis videtur lucrum exiguum , ex multis tamen ( multis enim memet , ut dixi , misceo ) nascitur acervus haudquaquam poenitendus . 
Porro ne deprehendar , quum multae sint technae , tum illa praecipua : omnes omnium epistolas , quas possum , intercipio , resigno ac lego . 
Si quid obfuturum suspicor , premo : aut si reddo , reddo meo tempore . 
Ad haec inter longo semotos intervallo mendaciis meis sero simultatem . 
Ps . 
Quis istinc usus ? 
Ph . 
Geminus . 
Primum , si non praestatur , quod alterius nomine promisi et quo nomine munus etiam accepi , ( nam fumos huiusmodi magno vendo ) fingo , per illum aut illum stetisse , quo minus perfectum sit . 
Ps . 
Quid si neget ille ? 
Ph . 
Is procul abest , puta Basileae ; ego polliceor in Anglia : deinde fit , ut orta simultate neuter alteri credat , si quid incuser . 
Habes specimen artis . 
Ps . 
At istam artem nos crassiores solemus vocare furtum , qui ficum vocamus ficum , et scapham scapham . 
Ph . 
hominem iuris Caesarei rudem ! 
An licet intendere actonem furti ei , qui suppressit depositum , aut qui abiurat mutuum , aut simili techna imposuit ? 
Ps . 
Oportuit . 
Ph . 
Proinde vide prudentiam artificum . 
Ex his plus est lucri , aut certe tantundem ; et minus est periculi . 
Ps . 
Male sit tibi cum tuis technis ac mendaciis . 
Non enim libet dicere , vale . 
Ph . 
Tu ringere cum tua pannosa veritate ; ego interim suaviter agam cum meis furtis ac mendaciis , dextro Ulysse ac Mercurio . 
NAUFRAGIUM ANTONIUS , ADOLPHUS . 
An . 
Horrenda narras . 
Est istuc navigare ? 
Prohibeat Deus , ne mihi quidquam unquam tale veniat in mentem . 
Ad . 
Imo quod hactenus commemoravi , lusus merus est prae his quae nunc audies . 
An . 
Plus satis malorum audivi : inhorresco te memorante , quasi ipse periculo intersim . 
Ad . 
Imo mihi iucundi sunt acti labores . 
Ea nocte quiddam accidit , quod magna ex parte spem salutis ademit nauclero . 
An . 
Quid , obsecro ? 
Ad . 
Nox erat sublustris , et in summo malo stabat quidam e nautis in galea ; sic enim vocant , opinor ; circumspectans , si quam terram videret : huic coepit adsistere sphaera quaedam ignea : id nautis tristissimum ostentum est , si quando solitarius ignis est ; felix quum gemini . 
Hos vetustas credidit Castorum et Pollucem . 
An . 
Quid illis cum nautis , quorum alter fuit eques , alter pugil ? 
Ad . 
Sic visum est poetis . 
Nauclerus qui clavo assidebat , Socie , inquit , ( nam eo nomine se mutuo compellant nautae ; ) videsne , quod sodalitium tibi claudat latus ? 
Video , respondit ille ; et precor ut sit felix . 
Mox globus igneus delapsus per funes devolvit sese usque ad nauclerum . 
An . 
Num ille exanimatus est metu ? 
Ad . 
Nautae assuevere monstris . 
Ibi paullisper commoratus , volvit se per margines totius navis : inde per medios foros dilapsus evanuit . 
Sub meridiem coepit magis ac magis incrudescere tempestas . 
Vidistine unquam Alpes ? 
An . 
Vidi . 
Ad . 
Illi montes verrucae sunt , si conferantur ad undas maris . 
Quoties tollebamur in altum , licuisset lunam digito contingere : quoties demittebamur , videbamur dehiscente terra recta ire in Tartara . 
An . 
O insanos , qui se credunt mari ! 
Ad . 
Nautis frustra luctantibus cum tempestate , tandem nauclerus totus pallens nos adiit . 
An . 
Is pallor praesagit aliquod magnum malum . 
Ad . 
Amici , inquit , desii esse dominus navis meae ; vicere venti : reliquum est , ut spem nostram collocemus in Deo , et quisque se paret ad extrema . 
An . 
O vere Scythicam concionem ! 
Ad . 
In primis autem , inquit , exoneranda est navis ; sic iubet necessitas , durum telum : praestat consulere vitae dispendio rerum , quam simul cum rebus interire . 
Persuasit veritas : proiecta sunt in mare plurima vasa plena pretiosis mercibus . 
An . 
Hoc erat vere iacturam facere . 
Ad . 
Aderat Italus quidam , qui legatum egerat apud regem Scotiae : huic erat scrinium plenum vasis argenteis , annulis , panno , ac vestimentis sericis . 
An . 
Is nolebat decidere cum mari ? 
Ad . 
Non ; sed cupiebat aut perire cum amicis opibus suis , aut simul cum illis servari . 
Itaque refragabatur . 
An . 
Quid nauclerus ? 
Ad . 
Per nos , inquit , liceret tibi cum tuis perire solum : sed aequum non est , ut nos omnes tui scrinii caussa periclitemur ; alioqui te una cum scrinio dabimus in mare praecipitem . 
An . 
Orationem vere nauticam . 
Ad . 
Sic Italus quoque iacturam fecit , multa mala precans et superis et inferis , quod suam vitam elemento tam barbaro credidisset . 
An . 
Agnosco vocem Italicam . 
Ad . 
Paulo post venti , nihilo mitiores facti nostris muneribus , rupere funes , disiecere vela . 
An . 
O calamitatem ! 
Ad . 
Ibi rursus nos adit nauta . 
An . 
Concionaturus ? 
Ad . 
Salutat : Amici , inquit , tempus hortatur , ut unusquisque Deo se commendet , ac morti se praeparet . 
Rogatus a quibusdam nauticae rei non imperitis , ad quot horas se crederet posse tueri navem , negavit se posse polliceri quidquam , sed ultra tres horas non posse . 
An . 
Haec concio durior etiam erat priore . 
Ad . 
Haec ubi locutus est , iubet incidi funes omnes ; ac malum usque ad thecam , cui inseritur , incidi serra , ac simul cum antennis devolvi in mare . 
An . 
Cur hoc ? 
Ad . 
Quonian sublato aut lacero velo erat oneri , non usui : tota spes erat in clavo . 
An . 
Quid interea vectores ? 
Ad . 
Ibi vidisses miseram rerum faciem : nautae canentes , Salve regina , implorabant matrem Virginem , appellantes eam stellam maris , reginam coeli , dominam mundi , portum salutis , aliisque multis titulis illi blandientes , quos nusquam illi tribuunt sacrae literae . 
An . 
Quid illi cum mari , quae nunquam , opinor , navigavit ? 
Ad . 
Olim Venus agebat curam nautarum , quia nata credebatur ex mari : ea quoniam desiit curare , suffecta est huic matri non virgini Virgo mater . 
An . 
Ludis . 
Ad . 
Nonnulli procumbentes in tabulas adorabant mare , quidquid erat olei effundentes in undas , non aliter illi blandientes , quam solemus irato principi . 
An . 
Quid aiebant ? 
Ad . 
O clementissimum mare , o generosissimum mare , o ditissimum mare , o formosissimum mare ; mitesce , serva : huiusmodi multa occinebant surdo mari . 
An . 
Ridicula superstitio . 
Quid alii ? 
Ad . 
Quidam nihil aliud quam vomebant , plerique vota nuncupabant . 
Aderat anglus quidam , qui promittebat montes aureos Virgini Walsamgamicae , si vivus attigisset terram . 
Alii multa promittebant ligno crucis , quod esset in tali loco ; alii rursum , quod esset in tali loco . 
Idem factum est de Maria Virgine , quae regnat in in multis locis ; et putant votum irritum , nisi locum exprimas . 
An . 
Ridiculum : quasi divi non habitent in coelis . 
Ad . 
Erant , qui se promitterent fore Carthusianos . 
Erat unus , qui polliceretur se aditurum divum Iacobum , qui habitat Compostellae , nudis pedibus et capite , corpore tantum lorica ferrea tecto , ad haec cibo emendicato . 
An . 
Nemo meminit Christophori ? 
Ad . 
Unum audivi non sine risu , qui clara voce , ne non exaudiretur , polliceretur Christophoro , qui est Lutetiae in summo templo , mons verius quam statua , cereum tantum , quantus esset ipse . 
Haec quum vociferans quantum poterat identidem inculcaret , qui forte proximus assistebat illi notus , cubito tetigit eum ac submonuit : Vide quid pollicearis : etiamsi rerum omnium tuarum auctionem facias , non fueris solvendo . 
Tum ille voce iam pressiore , ne videlicet exaudiret Christophorus : Tace , inquit , fatue ; an credis me ex animi sententia loqui ? 
Si semel contigero terram , non daturus sum illi candelam sebaceam . 
An . 
O crassum ingenium ! 
suspicor fuisse Batavum . 
Ad . 
Non , sed erat Zelandus . 
An . 
Miror , nulli in mentem venisse Paulum Apostolum , qui ipse olim navigarit , et fracta navi desilierit in terram . 
Is enim haud ignarus mali didicit miseris succurrere . 
Ad . 
Pauli nulla erat mentio . 
An . 
Precabantur interim ? 
Ad . 
Certatim . 
Alius canebat , Salve Regina ; alius credo in Deum . 
Erant , qui peculiares quasdam preculas habebant , non dissimiles magicis , adversus pericula . 
An . 
Ut afflictio facit religiosos ! 
Rebus secundis nec deus , nec divus quisquam nobis venit in mentem . 
Quid tu interea ? 
Nulli divorum nuncupabas vota ? 
Ad . 
Nequaquam . 
An . 
Cur ita ? 
Ad . 
Quia non paciscor cum divis . 
Quid est enim aliud , quam contractus iuxta formulam , Do , si facias : aut , Faciam , si facias : Dabo cereum , si enatem : Ibo Romam , si serves . 
An . 
At implorabas alicuius divi praesidium ? 
Ad . 
Ne id quidem . 
An . 
Quam ob rem autem ? 
Ad . 
Quia spatiosum est coelum . 
Si cui divo commendaro meam salutem , puta sancto Petro , qui fortasse primus audiet , quod adstet ostio ; priusquam ille conveniat deum , priusquam exponat caussam , ego iam periero . 
An . 
Quid igitur faciebas ? 
Ad . 
Recta adibam ipsum Patrem , dicens , Pater noster , qui es in coelis . 
Nemo divorum illo citius audit , aut libentius donat quod petitur . 
An . 
Sed interea non reclamabat tibi conscientia ? 
Non verebaris appellare Patrem , quem tot sceleribus offenderas ? 
Ad . 
Ut ingenue dicam , deterrebat nonnihil conscientia ; sed mox recipiebam animum , ita mecum cogitans : Nullus est pater tam iratus filio , quin si videat eum periclitantem in torrente aut lacu , capillis arreptum eiiciat in ripam . 
Inter omnes nullus se tranquillius agebat , quam mulier quaedam , cui erat infantulus in sinu , quem lactabat . 
An . 
Quid illa ? 
Ad . 
Sola nec vociferabatur , nec flebat , nec pollicitabatur : tantum complexa puellam , precabatur tacite . 
Interea dum navis subinde illideretur vado , nauclerus metuens ne tota solveretur , rudentibus eam cinxit a prora et a puppi . 
An . 
O misera praesidia ! 
Ad . 
Interim exoritur quidam sacrificus senex , annos natus sexaginta ; nomen erat Adamus : is abiectis vestibus usque ad indusium , abiectis etiam ocreis et calceis , iussit , ut omnes itidem pararemus nos ad natandum . 
Atque ita stans in medio navis , concionatus est nobis ex Gersone quinque veritates de utilitate confitendi ; hortatus omnes , ut se quisque praepararet et vitae et morti . 
Aderat et Dominicanus quidam . 
His confessi sunt qui volebant . 
An . 
Quid tu ? 
Ad . 
Ego videns omnia plena tumultus , tacite confessus sum deo , damnans apud illum meam iniustitiam et implorans illius misericordiam . 
An . 
Quo migraturus , si sic perisses ? 
Ad . 
Hoc commitebam iudici Deo . 
Neque enim volebam esse mei ipsius iudex : tamen bona quaedam spes interim habebat animum meum . 
Dum haec aguntur , redit ad nos nauta lacrymabundus . 
Paret , inquit , se quisque ; nam navis non erit usui ad quartam horae partem . 
Iam enim locis aliquot convulsa hauriebat mare . 
Paulo post nauta renuntiat nobis , se videre procul turrim sacram , adhortans , ut divi , quisquis esset eius templi praeses , auxilium imploraremus . 
Procumbunt omnes et orant ignotum divum . 
An . 
Si nomine compellassetis eum , fortassis audisset . 
Ad . 
Erat ignotum . 
Interim nauclerus quantum potest , eo navem dirigit iam laceram , iam undique combibentem undas , ac plane dilapsuram , ni rudentibus fuisset succincta . 
An . 
Dura rerum conditio . 
Ad . 
Eo provecti sumus , ut eius loci incolae prospicerunt nos periclitantes ; ac procurrentes catervatim in extremum littus , sublatis togis , et galeris in lanceas impositis , invitabant ad sese ; ac iactatis in coelum brachiis significabant se deplorare nostram fortunam . 
An . 
Exspecto quid evenerit . 
Ad . 
Iam mare totam navim occuparat , ut nihilo tutiores essemus futuri in navi , quam in mari . 
An . 
Heic ad sacram ancoram confugiendum erat . 
Ad . 
Imo ad miseram . 
Nautae scapham exonerant aqua , ac demittunt in mare . 
In hanc omnes sese conantur coniicere , nautis magno tumulto reclamantibus , scapham non esse capacem tantae multitudinis , arriperet sibi quisque quod posset , ac nataret . 
Res non patiebantur lenta consilia : alius arripit remum , alius contum , alius alveum , alius situlam , alius tabulam ; ac suo quisque praesidio nitentes committunt se fluctibus . 
An . 
Quid interim accidit illi mulierculae , quae sola non eiulabat ? 
Ad . 
Illa omnium prima pervenit ad littus . 
An . 
Qui potuit ? 
Ad . 
Imposueramus eam repandae tabulae et sic alligaveramus , ut non facile posset decidere : dedimus illi tabellam in manum , qua vice remi uteretur : ac bene precantes exposuimus in fluctus , conto protrudentes , ut abesset a navi unde erat periculum : illa laeva tenens infantulum , dextra remigabat . 
An . 
O viraginem ! 
Ad . 
Quum iam nihil superesset , quidam avulsit ligneam statuam Virginis matris , iam putrem atque excavatam a soricibus , eamque complexus coepit natare . 
An . 
Scapha pervenit incolumis ? 
Ad . 
Nulli prius periere . 
Porro triginta sese in eam coniecerant . 
An . 
Quo malo fato id factum est ? 
Ad . 
Prius quam posset se liberare a magna navi , illius vacillatione subversa est . 
An . 
O factum male ! 
Quid tum ? 
Ad . 
Ego , dum aliis consulo , paene perieram . 
An . 
Quo pacto ? 
Ad . 
Quia nihil supererat aptum natationi . 
An . 
Illic subera fuissent usui . 
Ad . 
In eo rerum articulo maluissem vile suber , quam candelabrum aureum . 
Circumspicienti tandem venit in mentem de ima mali parte : eam quoniam solus eximere non poteram , adscisco socium : huic ambo innixi committimus nos mari , sic ut ego dextrum cornu tenerem , ille laevum . 
Dum sic iactamur , sacrificus ille concionator nauticus , medium iniecit se in humeros nostros . 
Erat autem ingenti corpore . 
Exclamamus : Quis ille tertius ? 
Is perdet nos omnes . 
Ille contra placide : Sitis , inquit , bono animo ; sat spatii est , Deus aderit nobis . 
An . 
Cur ille tam sero coepit esse natator ? 
Ad . 
Imo futurus erat in scapha , una cum Dominicano , nam omnes hoc honoris illi deferebant ; sed quamquam erant invicem confessi in navi , tamen obliti nescio quid circumstantiarum , rursus ibi in ora navis confitentur , et alter alteri manum imponit ; interim scapha perit : nam haec mihi narravit Adamus . 
An . 
Quid actum est de Dominicano ? 
Ad . 
Is , ut idem narrabat , implorata divorum ope , abiectis vestibus , nudum se commisit natationi . 
An . 
Quos divos invocabat ? 
Ad . 
Dominicum , Thomam , Vincentium , et nescio quem Petrum , sed in primis fidebat Catharinae Senensi . 
An . 
Christus illi non veniebat in mentem ? 
Ad . 
Ita narrabat sacrificus . 
An . 
Melius enatasset , si non abiecisset sacram cucullam : ea deposita , qui potuit illum agnoscere Catharina Senensi ? 
Sed perge narrare de te . 
Ad . 
Dum adhuc volveremur iuxta navim , arbitrio fluctuum huc et illuc se volventem , clavus illisus fregit femur eius , qui tenebat laevum cornu . 
Sic ille revulsus est ; sacrificus precatus illi requiem aeternam , successit in locum illius , adhortans me ut magno animo tuerer cornu meum , ac strenue moverem pedes . 
Interim potabamus multum aquae salsae . 
Adeo Neptunus nobis non balneum tantum salsum , sed potionem etiam salsam temperarat : quanquam sacrificus ei rei monstraret remedium . 
An . 
Quod , obsecro ? 
Ad . 
Quoties unda nobis occurreret , ille opposuit occipitium , ore clauso . 
An . 
Strenuum senem mihi narras . 
Ad . 
Ubi iam aliquamdiu sic natantes nonnihil promovissemus , sacrificus , quoniam erat mirae proceritatis , Bono , inquit , es animo ; sentio vadum . 
Ego non ausus tantum sperare felicitatis , Longius , inquam , absumus a littore , quam ut vadum sperandum sit . 
Imo , inquit , sentio pedibus terram . 
Est , inquam , fortassis e scriniis aliquod , quod huc devolvit mare . 
Imo , inquit , scalptu digitorum plane sentio terram . 
Quum adhuc aliquamdiu natassemus , ac rursus sentiret vadum , Tu fac , inquit , quod tibi videtur factu optimum , ego tibi cedo malum totum , et vado me credo ; simulque exspectato fluctuum decessu , pedibus secutus est quanto potuit cursu . 
Rursus accedentibus undis , utraque manu complexus utrumque genu , obnitebatur fluctui , occultans sese sub undis , quemadmodum solent mergi et anates : rursus abeunte fluctu promicabat et currebat . 
Ego videns hoc illi succedere , sum imitatus . 
Stabant in arena , qui porrectis inter se praelongis hastilibus fulciebant sese adversus impetum undarum : viri robusti , et fluctibus adsueti , sic ut ultimus hastam porrigeret adnatanti . 
Ea contacta , omnibus in litus se recipientibus , tuto pertrahebatur in siccum . 
Hac ope servati sunt aliquot . 
An . 
Quot ? 
Ad . 
Septem : verum ex his duo soluti sunt tepore , admoti igni . 
An . 
Quot eratis in navi ? 
Ad . 
Quinquaginta octo . 
An . 
O saevum mare ! 
saltem decimis fuisset contentum , quae sufficiunt sacerdotibus . 
Ex tanto numero tam paucos reddidit ? 
Ad . 
Ibi experti sumus incredibilem gentis humanitatem , omnia nobis mira alacritate suppenditantis , hospitium , ignem , cibum , vestes , viaticum . 
An . 
Quae gens erat ? 
Ad . 
Hollandica . 
An . 
Ista nihil humanius , quum tamen feris nationibus cincta sit . 
Non repetes , opinor , posthac Neptunum . 
Ad . 
Non , nisi mihi Deus ademerit sanam mentem . 
An . 
Et ego malim audire tales fabulas , quam experiri . 
DIVERSORIA BERTULPHUS , GULIELMUS . 
Be . 
Cur ita visum est plerisque , biduum aut triduum commorari Lugduni ? 
Ego semel iter ingressus non conquiesco , donec pervenero , quo constitui . 
Gu . 
Imo ego admiror , quenquam illinc avelli posse . 
Be . 
Quam ob rem tandem ? 
Gu . 
Quia illic locus est , unde non poterant avelli socii Ulyssis , illic Sirenes . 
Nemo domi suae tractatur melius , quam illic in pandocheo . 
Be . 
Quid fit ? 
Gu . 
Ad mensam semper adstabat aliqua mulier , quae convivium exhilararet facetiis ac leporibus . 
Et est illic mira formarum felicitas . 
Primum adibat materfamilias , quae salutabat , iubens nos hilares esse , et , quod apponeretur , boni consulere . 
Huic succedebat filia , mulier elegans , moribus ac linguis adeo festivis , ut possit vel ipsum Catonem exhilarare . 
Nec confabulantur ut cum hospitibus ignoti , sed veluti cum olim notis ac familiaribus . 
Be . 
Agnosco Gallicae gentis humanitate . 
Gu . 
Quoniam autem illae non poterant adesse perpetuo , quod essent obeunda munia domestica , reliquique convivae consalutandi , continenter adstabat puellula quaedam ad omnes iocos instructa : una satis erat omnium iaculis excipiendis : haec sustinebat fabulam , donec rediret filia . 
Nam mater erat natu grandior . 
Be . 
Sed qualis erat tandem apparatus ? 
Nam fabulis non expletur venter . 
Gu . 
Profecto lautus , ut ego mirer , illos tam vili posse accipere hospites . 
Rursus peracto convivio , lepidis fabulis alunt hominem , ne quid obrepat taedii . 
Mihi videbar domi esse , non peregre . 
Be . 
Quid in cubiculis ? 
Gu . 
Illic nusquam non aderant aliquot puellae , ridentes lascivientes lusitantes : ultro rogabant , si quid haberemus vestium sordidarum : eas lavabant , ac lotas reddebant . 
Quid multis ? 
Nihil illic vidimus praeter puellas ac mulieres , nisi in stabulo : quanquam et huc frequenter irrumpebant puellae . 
Abeuntes complectuntur , tantoque affectu dimittunt , ac si fratres essent omnes , aut propinquae cognationis . 
Be . 
Fortassis isti mores decent Gallos ; mihi magis arrident Germanicae mores , utpote masculi . 
Gu . 
Mihi nunquam contigit videre germanicam : quare te quaeso , ne gravere commemorare , quibus modis accipiant hospitem . 
Be . 
An ubique sit eadem tractandi ratio , nescio : quod ego vidi narrabo . 
Advenientem nemo salutat ne videatur ambire hospitem . 
Id enim sordidum et abiectum existimant , et indignum Germanica severitate . 
Ubi diu inclamaveris , tandem aliquis per fenestellam aestuarii ( nam in his degunt fere usque ad solstitium aestivuum ) profert caput , non aliter quam e testa prospicit testudo . 
Is rogandus est , an liceat illic diversari . 
Si non renuit , intelligis dari locum . 
Rogantibus ubi sit stabulum , mota manu commonstrat . 
Illic licet tibi tuum equum tractare tuo more . 
Nullus enim famulus manum admovet . 
Si celebrius est diversorium , ibi famulus commonstrat stabulum , atque etiam locum equo minime commodum . 
Nam commodiora servat venturis , praesertim nobilibus . 
Si quid causseris , statim audis : Si non placet , quaere aliud diversorium . 
Foenum in urbibus aegre ac perparce praebent , nec multo minoris vendunt , quam ipsam avenam . 
Ubi consultum est equo , totus commigras in hypocaustum , cum ocreis , sarcinis , luto ; id est unum omnibus commune . 
Gu . 
Apud Gallos designant cubicula , ubi sese exuant , extergant , calfaciant , aut quiescant etiam , si libeat . 
Be . 
Heic nihil tale . 
In hypocausto exuis ocreas ; indui calceos ; mutas , si voles , indusium ; vestes pluvia madidas suspendis iuxta hypocaustum ; ipse te admoves , ut sicceris . 
Est et aqua parata , si libeat lavare manus , sed ita munda plerumque , ut tibi post alia quaerenda sit aqua , qua lotionem eam abluas . 
Gu . 
Laudo viros nullis deliciis effoeminatos . 
Be . 
Quod si tu appuleris ad horam a meridie quartam , non coenabis tamen ante nonam , nonnunquam et decimam . 
Gu . 
Quam ob rem ? 
Be . 
Nihil apparant , nisi videant omnes , ut eadem opera ministretur omnibus . 
Gu . 
Quaerunt compendium . 
Be . 
Tenes . 
Itaque frequenter in idem hypocaustum conveniunt octoginta aut nonaginta , pedites , equites , negociatores , nautae , aurigae , agricolae , pueri , foeminae , sani , aegroti . 
Gu . 
Isthuc vere coenobium est . 
Be . 
Alius ibi pectit caput , alius abstergit sudorem , alius repurgat perones , aut ocreas , alius eructat allium . 
Quid multis ? 
Ibi linguarum ac personarum non minor est confusio , quam olim in turri Babel . 
Quod si quem conspexerint peregrinae gentis , qui cultu dignitatis nonnihil prae se ferat , in hunc intenti sunt omnes defixis oculis , contemplantes , quasi novum aliquod animantis genus adductum sit ex Africa ; adeo ut postea quam accubuerint , reflexo in tergum vultu , continenter aspiciant , nec dimoveant oculos , cibi immemores . 
Gu . 
Romae , Lutetiae ac Venetiae nemo quidquam miratur . 
Be . 
Nefas est interim tibi quidquam petere . 
Ubi iam multa est vespera , nec sperantur plures adventuri , prodit famulus senex , barba cana , tonso capite , vultu torvo , sordido vestitu . 
Gu . 
Tales oportebat Cardinalibus Romanis esse a poculis . 
Be . 
Is circumactis oculis tacitus dinumerat , quot sint in hypocausto : quo plures adesse videt , hoc vehementius accenditur hypocaustum , etiamsi alioqui sol aestu sit molestus . 
Haec apud illos praecipua pars est bonae tractationis , si sudore diffluant omnes . 
Si quis non assuetus vapori , aperiat rimam fenestrae , ne praefocetur , protinus audit : Claude . 
Si respondeas : Non fero , audis : Quaere igitur alid diversorium . 
Gu . 
Atqui mihi nihil videtur esse periculosius , quam tam multos haurire eundem vaporem , maxime resoluto corpore , atque heic capere cibum , et horas complures commorari . 
Iam enim omitto ructus alliatos , et ventris flatum , halitus putres : multi sunt , qui morbis occultis laborant , nec ullus morbus non habet suum contagium . 
Certe plerique scabiem habent Hispanicam , sive , ut quidam vocant , Gallicam , cum sit omnium nationum communis . 
Ab his , opinor , non multo minus esse periculi , quam a leprosis . 
Iam tu divina , quantum discriminis sit in pestilentia . 
Be . 
Sunt viri fortes , ista rident ac negligunt . 
Gu . 
Sed interim multorum periculo fortes sunt . 
Be . 
Quid facies ? 
Sic assueverunt : et constantis est animi , non discedere ab instituto . 
Gu . 
Atqui ante annos viginti quinque nihil receptius erat apud Brabantos , quam thermae publicae : eae nunc frigent ubique . 
Scabies enim nova docuit nos abstinere . 
Be . 
Sed audi caetera . 
Post redit ille barbatus Ganymedes ac linteis insternit mensas , quot putat esse satis illi numero . 
Sed o Deum immortalem , quam non Milesiis ! 
Cannabea diceres ex antennis detracta . 
Destinavit enim unicuique mensae convivas , ut minimum octo . 
Iam quibus est notus mos patrius , accumbunt , ubi cuique libitum fuerit . 
Nullum enim discrimen inter pauperem et divitem , inter herum ac famulum . 
Gu . 
Haec est illa vetus aequalitas , quam nunc e vita submovit tyrannis . 
Sic opinor vixisse Christum cum suis discipulis . 
Be . 
Postquam accubuerunt omnes , rursus prodit torvus ille Gaymedes , ac denuo dinumerat sua sodalitia : mox reversus apponit singulis pinacium ligneum et cochleare ex eodem argento factum , deinde cyathum vitreum : aliquanto post , panem : eum sibi quisque per otium repurgat , dum coquuntur pultes . 
Ita nonnunquam sedetur ferme horae spatio . 
Gu . 
Nullus hospitum interim efflagitat cibum ? 
Be . 
Nullus , cui notum sit regionis ingenium . 
Tandem apponitur vinum , Deus bone , quam non famosum ! 
Non aliud oportebat bibere Sophistas ; tanta est subtilitas et acrimonia . 
Quod si quis hospes , etiam oblata privatim pecunia , roget ut aliunde paretur aliud vini genus , primum dissimulant , sed eo vultu , quasi interfecturi : si urgeas , respondent : Heic diversati sunt tot Comites et Marchiones , neque quisquam questus est de vino meo : si non placet , quaere tibi aliud diversorium . 
Solos enim nobiles suae gentis habent pro hominibus , et horum insignia nusquam non ostentant . 
Iam igitur habent offam , quam obiiciant latranti stomacho : mox magna pompa veniunt disci . 
Primus ferme habet offas panis madefactas iure carnium , aut , si dies est pisculentus , iure leguminum . 
Deinde aliud ius , post aliquid carnium recoctarum , aut salsamentorum . 
Rursus pultis aliquid , mox aliquid solidioris cibi , donec probe domito stomacho apponant carnes assas aut pisces elixos , quos non possis omnino contemnere : sed heic parci sunt , et subito tollunt . 
Hoc pacto totum convivium temperant , quemadmodum solent actores fabularum , qui scenis admiscent choros ; ita istis alternis miscent offas ac pultes . 
Curant autem , ut extremus actus sit optimus . 
Gu . 
Et hoc est boni Poetae . 
Be . 
Porro piaculum sit , si quis interim dicat : Tolle hunc discum ; nemo vescitur . 
Desidendum est usque ad praescriptum spatium , quod illi clepsydris , ut opinor , metiuntur . 
Tandem prodit ille barbatus , aut pandocheus ipse , vestitu minimum a famulis differens : rogat , ecquid animi nobis sit . 
Mox adfertur vinum aliquod generosius . 
Amant autem eos , qui bibunt largius , cum nihilo plus solvat ille , qui plurimum hauserint vini , quam qui minimum . 
Gu . 
Mirum gentis ingenium . 
Be . 
Cum nonnunquam sint , qui duplo plus absumant in vino , quam solvant pro convivio . 
Sed antequam finiam hoc convivium , dictu mirum , quis sit ibi strepitus ac vocum tumultus , postquam omnes coeperunt incalescere potu . 
Quid multis ? 
Surda omnia . 
Admiscent se frequenter ficti moriones , quo genere hominum cum nullum sit magis detestandum , tamen vix credas , quantopere delectentur Germani : illi cantu , garritu , clamore , saltatione , pulsu faciunt , ut hypocaustum videatur corruiturum , neque quisquam alterum audiat loquentem . 
At interea videntur sibi suaviter vivere : atque illic desidendum est volenti nolenti usque ad multam noctem . 
Gu . 
Nunc tandem absolve convivium . 
Nam me quoque taedet tam prolixi . 
Be . 
Faciam . 
Tandem sublato caseo , qui vix illis placet nisi putris ac vermibus scatens , prodit ille barbatus , adferens se cum pinacium escarium , in quo creta pinxit aliquot circulos ac semicirculos : id deponit in mensa , tacitus interim ac tristis ; Charontem quempiam diceres . 
Qui agnoscunt picturam deponunt pecuniam , deinde alius , atque alius , donec expleatur pinacium . 
Deinde notatis qui deposuerunt , supputat tacitus : si nihil desit , annuit capite . 
Gu . 
Quid si supersit ? 
Be . 
Fortasse redderet , et faciunt hoc nonnunquam . 
Gu . 
Nemo reclamat iniquae rationi ? 
Be . 
Nemo qui sapit . 
Nam protinus audiret : Quid tu es hominis ? 
Nihilo plus solves quam alii . 
Gu . 
Liberum hominum genus narras . 
Be . 
Quod si quis ex itinere lassus , cupiat mox a coena petere lectum , iubetur exspectare , donec caeteri quoque eant cubitum . 
Gu . 
Videor mihi videre civitatem Platonicam . 
Be . 
Tum suus cuique nidus ostenditur , et vere nihil aliud quam cubiculum : tantum enim ibi lecti sunt , et praeterea nihil quo utaris , aut quod fureris . 
Gu . 
Illic mundities est ? 
Be . 
Eadem quae in convivio : lintea forte lota ante menses sex . 
Gu . 
Quid interim sit de equis ? 
Be . 
Ad eandem disciplinam tractantur , ad quem homines . 
Gu . 
Sed est eadem ubique tractatio ? 
Be . 
Alicubi civilior est , alicubi durior quam narravi : verum in genere talis est . 
Gu . 
Quid si ego tibi nunc narrem , quibus modis hospites tractentur in ea parte Italiae quam Longobardiam vocant ; rursus in Hispania ; deinde in Anglia , et in Walia ? 
Nam Angli partim Gallicos , partim Germanicos mores obtinent , ut ex his duabus gentibus mixti . 
Wali se praedicat a ; t ; cqonaj Anglos . 
Be . 
Quaeso te , ut narres . 
Nam mihi nunquam contigit eas adire . 
Gu . 
In praesentia non est otium . 
Nam nauta iussit , adessem ad horam tertiam , nisi vellem relinqui ; et habet sarcinulam : alias dabitur oportunitas ad satietatem usque garriendi . 
ADOLESCENTIS ET SCORTI LUCRETIA , SOPHRONIUS . 
Lu . 
Euge mi lepidissime Sophroni , tandem nobis redditus es ? 
Nam mihi videris abfuisse saeculum . 
Prima fronte vix te agnoscebam . 
So . 
Quam ob rem , mea Lucretia ? 
Lu . 
Quia pro imberbi nobis rediisti barbatulus . 
Quid rei est , meum corculum ? 
Nam videre solito torvior . 
So . 
Cupio tecum seorsim colloqui familiarius . 
Lu . 
Au , au , non solae sumus , mea mentula ? 
So . 
Secedamus in locum secretiorem . 
Lu . 
Age concedamus in cubiculum interius , si quid libet . 
So . 
Nondum hic locus mihi videtur satis secretus . 
Lu . 
Unde iste novus pudor ? 
Est mihi museion , ubi repono mundum meum , locus adeo obscurus , ut vix ego te visura sim , aut tu me . 
So . 
Circumspice rimas omnes . 
Lu . 
Rima nulla est . 
So . 
Nullus est in propinquo , qui nos exaudiat ? 
Lu . 
Ne musca quidem , mea lux . 
Quid cunctaris ? 
So . 
Fallemus heic oculos Dei ? 
Lu . 
Nequaquam : ille perspicit omnia . 
So . 
Et angelorum ? 
Lu . 
Illorum oculos non licet effugere . 
So . 
Qui fit igitur , ut non pudeat homines id facere coram oculis Dei ac testibus sanctis angelis , quod puderet facere in conspectu hominum ? 
Lu . 
Quid hoc novae rei est ? 
venisti huc concionaturus ? 
indue cucullam Franciscanam , conscende suggestum et audiamus te , barbatule . 
So . 
Nec istud gravarer facere , si te queam ab isto vitae genere revocare , non solum turpissimo , verum etiam miserrimo . 
Lu . 
Quam ob rem , o bone ? 
victus alicunde parandus est : sua quemque alit ars ; hoc est nostrum opificium , hic fundus noster . 
So . 
Optarim , mea Lucretia , ut excussa paulisper ista animi temulentia , rem ipsam mecum consideres . 
Lu . 
Serva concionem tuam in aliud tempus ; nunc vivamus , mi Sophroni . 
So . 
Tu quaestus gratia facis quidquid facis . 
Lu . 
Non multum aberrasti a scopo . 
So . 
Nihil decedet tuo lucro ; dabo quadruplum , ut auscultes tantum . 
Lu . 
Dic quae voles . 
So . 
Primum illud mihi responde : habesne quae tibi male volunt ? 
Lu . 
Non unam . 
So . 
Et quas tu vicissim odisti ? 
Lu . 
Ut merentur . 
So . 
Proinde si possis illis facere rem gratam , faceresne ? 
Lu . 
Citius miscerem illis toxicum . 
So . 
Atqui cogita nunc , an illis quidquam potueris facere gratius , quam quod vident , te vivere hanc vitam dedecorosam ac miserrimam . 
Quid autem poteras facere molestius iis , qui tibi bene volunt ? 
Lu . 
Sic erat fatum meum . 
So . 
Iam quod esse solet omnium difficillimum iis , qui deportantur in insulas , aut relegantur ad extremos orbis barbaros , hoc tu tibi tuapte sponte sumpsisti . 
Lu . 
Quidnam est istud ? 
So . 
An non sponte renuntiasti omnibus affectibus , Patri , Matri , fratribus , sororibus , Amitae , Materterae , caeterisque quoscunque tibi natura coniunxit ? 
Nam et illos tui pudet , nec tu sustines in illorum venire conspectum . 
Lu . 
Imo feliciter commutavi affectus meos : pro paucis enim nunc habeo plurimos , quorum tu es unus , mihi fratris loco semper habitus . 
So . 
Mitte iocos , ac rem ipsam , ut habet , expende serio . 
Quae tam multos habet amicos , ea nullum habet amicum , mihi crede , Lucretia . 
Nam qui ad te commeant , non habent te pro amica , sed pro matula potius . 
Vide quo te ipsa deieceris , misera . 
Christus te tam caram habuit , ut suo sanguine redemerit , ut te coelestis haereditatis consortem esse voluerit : et tu te facis cloacam publicam , ad quam commeant quilibet sordidi , impuri , scabiosi , suamque spurcitiam in te repurgant . 
Quod si nondum eius leprae contagium , quam vocant scabiem Hispanicam , attigit te , non diu poteris effugere . 
Quod si fiat , quid te infelicius , etiamsi caetera essent secunda , puta res et fama ? 
quid aliud eris , quam vivum cadaver ? 
Matri gravabaris esse morigera ; nunc servis lenae turpissimae . 
Parentis audire monita taedebat ; heic saepe tibi vapulandum est ab ebriis et insanis scortatoribus . 
Pigebat aliquid operis facere domi , quo victum quaereres ; heic quos tumultus , quae pervigilia sustines ! 
Lu . 
Unde nobis hic concionatur novus ? 
So . 
Iam mihi et illud fac cogites . 
Iste formae flos , qui tibi conciliat amatores , brevi defluxerit . 
Quid tum facies , misera ? 
Quod sterquilinium te fuerit abiectius ? 
Fies ex meretrice lena . 
Non omnibus contingit ista dignitas : et si contingat , quid sceleratius , aut quid diabolicae malitiae vicinus ? 
Lu . 
Vera sunt , mi Sophroni , propemodum , quae dicis , omnia . 
Sed unde tibi ista nova sanctimonia , qui soleas esse nugator omnium nugacissimus ? 
Nemo te uno frequentius aut intempestivius huc commeabat . 
Audio , te fuisse Romae . 
So . 
Fui . 
Lu . 
Atqui inde solent redire deteriores . 
Quo pacto tibi diversum accidit ? 
So . 
Dicam : quia non eodem animo modoque Romam adii . 
Caeteri fere ideo eunt Romam , ut redeant deteriores : et ad eam rem ibi suppetunt affatim occasiones . 
Ego cum probo viro profectus sum , cuius hortatu pro lagena libellum mecum attuli , Novum Testamentum ab Erasmo versum . 
Lu . 
Ab Erasmo ? 
Aiunt , illum esse sesquihaereticum . 
So . 
Num et huc pervenit illius viri nomen ? 
Lu . 
Nullum celebrius apud nos . 
So . 
Vidistin ' hominem ? 
Lu . 
Nunquam ; sed optarim vidisse , de quo tam multa audivi mala . 
So . 
Fortassis a malis . 
Lu . 
Imo a viris reverendis . 
So . 
A quibus ? 
Lu . 
Non expedit dicere . 
So . 
Quam ob rem ? 
Lu . 
Quia si tu effutires , et res permanaret ad illos , meo quaestui non minima portio decederet . 
So . 
Ne metue ; lapidi dixeris . 
So . 
Admove aurem . 
So . 
Inepta , quid opus est admota aure , cum simus soli ? 
an , ne Deus exaudiat ? 
Pro deum immortalem ! 
video te piam meretricem quae mendicos subleves eleemosyna . 
So . 
At ego ex istis mendicis plus capio lucri , quam ex vobis divitibus . 
So . 
Spoliant matronas bonas , ut effundant in meretrices malas . 
Lu . 
Sed perge de libro . 
So . 
Faciam et praestat . 
Ibi me docuit Paulus , qui nescit mentiri , quod nec scorta , nec scortatores regni coelestis haereditatem consequentur . 
Hoc ubi legissem , sic coepi cogitare apud me : modica res est , quam expecto ex haereditate paterna ; et tamen malim renuntiare scortis omnibus , quam a Patre exhaeredari : quanto magis cavendum est , ne me exhaeredet Pater coelestis ? 
Et adversus exhaeredantem aut abdicantem Patrem aliquod praesidium porrigunt humanae leges : adversus exhaeredantem Deum nihil est suffragii . 
Itaque mihi protinus interdixi omnem scortorum usum . 
Lu . 
Si quidem possis continere . 
So . 
Bona continentiae pars est , ex animo continentem esse velle . 
Postremo superest extremum mali remedium , uxor . 
Romae in poenitentiarii sinum totum Augiae stabulum effudi : is multis prudenter hortatus ad puritatem animi et corporis , ad sacram lectionem , ad crebras preces , ad vitae sobrietatem , pro poena nihil aliud indixit , quam ut flexis genibus ad summum altarem dicerem psalmum , Miserere mei deus : et , si mihi suppeteret pecunia , darem egenti cuipiam , carolinum unum . 
Admiranti mihi quod pro tot scortationibus tantillum poenae infligeret , satis facete respondit : Filii , inquit , si vere poenitet , si vitam commutas , nihil moror poenam : sin perges , ipsa libido tandem abs te plus satis poenarum exiget , etiamsi sacerdos non indicat . 
Me vide lippum , tremulum , incurvum : at olim talis eram , qualem te hactenus fuisse praedicas . 
Sic ego resipui . 
Lu . 
Ergo , ut video , perdidi meum Sophronium . 
So . 
Imo lucrifecisti . 
Nam ante perierat , nec sibi amicus , nec tibi . 
Is nunc te vere amat , ac tuam sitit salutem . 
Lu . 
Quid igitur suades , mi Sophroni ? 
So . 
Ut quamprimum te subducas ab ista vita . 
Adhuc puella es , quod contractum est labis , potest elui . 
Aut nube marito ; nos aliquid ad dotem conferemus : aut confer te in collegium aliquod sacrum , quod lapsas recipit : aut commutato loco dedas te in familiam alicuius honestae matronae . 
Ad horum quodlibet offero tibi operam meam . 
Lu . 
Amabo te , mi Sophroni , circumspicito , sequar tuum consilium . 
So . 
Sed interim hinc te submoveto . 
Lu . 
Hui tam cito ? 
So . 
Cur non potius hodie quam cras , si dilatio damnum habet , mora periculum ? 
Lu . 
Quo me vertam ? 
So . 
Colliges omnem mundum tuum ; eum trades mihi vesperi : famulus clam deferet ad fidelem matronam : aliquanto post ego te producam , veluti deambulandi gratia : apud eam matronam latitabis meo sumptu , donec tibi prospexero , id fiet brevi . 
Lu . 
Age mi Sophroni , trado me totam in tuam fidem . 
So . 
Gaudebis olim facto . 
GERONTOLOGIA SIVE OCHMA EUSEBIUS , PAMPIRUS , POLYGAMOS , GLYCION . 
Eu . 
Quas novas aves heic ego video ? 
Nisi ne fallit animus , aut parum prospiciunt oculi , video tres veteres congerrones meos confidentes , Pampirum , Polygamon , et Glycionem . 
Certe ipsi sunt . 
Pa . 
Quid tibi vis cum tuis vitreis oculis , fascinator ? 
Congredere propius , Eusebi . 
Po . 
Salve , multum exoptate Eusebi . 
Gl . 
sit tibi , vir optime . 
Eu . 
Salvete vos omnes una salute , pariter mihi carissima capita . 
Quis Deus , aut casus Deo felicior , nos coniunxit ? 
Nam nemo nostrum vidit alium annis , opinor , iam quadraginta . 
Mercurius caduceo suo non potuisset melius nos in unum contrahere . 
Quid heic agitis ? 
Pa . 
Sedemus . 
Eu . 
Video ; sed qua de caussa ? 
Po . 
Operimur currum , qui nos devehat Antverpiam . 
Eu . 
Ad mercatum ? 
Po . 
Scilicet , sed spectatores magis , quam negotiatores : quanquam aliis aliud est negotii . 
Eu . 
Et nobis eodem est iter . 
Verum quid obstat , quo minus eatis ? 
Po . 
Nondum convenit cum aurigis . 
Eu . 
Difficile genus hominum . 
Sed visne , ut illis imponamus ? 
Po . 
Libenter , si liceret . 
Eu . 
Simulemus nos velle simul abire pedites . 
Po . 
Citius credant , cancros volaturos quam nos tam grandes pedibus hoc iter confecturos . 
Gl . 
Vultis rectum verumque consilium ? 
Po . 
Maxime . 
Gl . 
Illi potant : id quod faciunt diutius , hoc plus erit periculi , necubi nos deiiciant in lutum . 
Po . 
Admodum diluculo venias oportet , si sobrium aurigam velis . 
Gl . 
Quo maturius perveniamus Antverpiam , nobis quatuor solis currum stipulemur . 
Contemnendum censeo tantillum pecuniae . 
Hoc damni multis commoditatibus pensabitur : sedebimus commodius , ac mutuis fabulis suavissime transigemus hoc iter . 
Po . 
Recte suadet Glycion ; ut in vehiculo quoque iucundus comes pro vehiculo sit . 
Quin et iuxta Graecorum proverbium , liberius loquemur , non de plaustro , sed in plaustro . 
Gl . 
Transegi , conscendamus . 
Vah , nunc mihi libet vivere , posteaquam ex tanto intervallo videre contigit mihi carissimos olim sodales . 
Eu . 
Ac mihi videor repubescere . 
Po . 
Quot annos supputatis , ex quo Lutetiae conviximus ? 
Eu . 
Arbitror haud pauciores quadraginta duobus . 
Pa . 
Tum videbamur omnes aequales . 
Eu . 
Ita ferme eramus , aut si quid erat discriminis , perpusillum erat . 
Pa . 
At nunc quanta inaequalitas ? 
Nam Glycion nihil habet senii , et huius avus videri queat Polygamus . 
Eu . 
Profecto sic res habet . 
Quid rei in caussa ? 
Pa . 
Quid ? 
aut hic cessavit ac restitit in cursu , aut ille antevertit . 
Eu . 
Ohe , non cessant anni , quantumvis cessent homines . 
Pa . 
Dic bona fide , Glycion , quot annos numeras ? 
Gl . 
Plures quam ducatos . 
Po . 
Quot tandem ? 
Gl . 
Sexaginta sex . 
Eu . 
O vere Tiqwno ; g ; raj , quod aiunt . 
Po . 
Sed quibus tandem artibus remoratus es senectutem ? 
Nam neque canities adest , neque rugosa cutis : vigent oculi , nitet utrinque dentium series ; color vividus est , corpus succulentum . 
Gl . 
Dicam artes meas , modo tu vicissim narres nobis artes tuas , quibus senectutem accelerasti . 
Po . 
Recipio , me facturum . 
Dic igitur , quo te contulisti , relicta Lutetia ? 
Gl . 
Recta in patriam . 
Illic commoratus fere annum , dispicere coepi de deligendo vitae genere ; quam ego rem non leve momentum habere credo ad felicitatem : circumspiciebam quid cuique succederet , quid secus . 
Po . 
Miror , tibi tantum fuisse mentis , cum Lutetiae nihil fuerit te nugacius . 
Gl . 
Tum ferebat aetas . 
Et tamen , o bone , non heic meo Marte rem omnem gessi . 
Po . 
Mirabar . 
Gl . 
Prius quam quidquam aggrederer , adii quendam e civibus natu grandem , longo rerum usu prudentissimum , totiusque civitatis testimonio probatissimum , ac meo quidem iudicio etiam probatissimum . 
Eu . 
Sapiebas . 
Gl . 
Huius usus consilio , duxi uxorem . 
Po . 
Pulchre donatam ? 
Gl . 
Dote mediocri , ac plane , iuxta proverbium , t ; n kat ' ; maut ; n . 
Nam et mihi res erat mediocris . 
Ea res mihi plane cessit ex animi sententia . 
Po . 
Quot annos tum eras natus ? 
Gl . 
Viginti ferme duos . 
Po . 
O te felicem ! 
Gl . 
Non totum hoc fortunae debeo , ne quid erres . 
Po . 
Qui sic ? 
Gl . 
Dicam . 
Alii prius diligunt quam deligant ; ego iudicio delegi quam diligerem : et tamen hanc magis duxi ad posteritatem , quam ad voluptatem . 
Cum ea vixi suavissime annos non plures octo . 
Po . 
Reliquit orbum ? 
Gl . 
Imo superest quadriga liberorum ; filii duo , filiae totidem . 
Po . 
Privatusne vivis , an magistratu fungeris ? 
Gl . 
Est mihi munus publicum . 
Poterant contingere maiora : verum hoc mihi delegi , quod tantum haberet dignitatis , ut me vindicaret a contemptu ; caeterum minime molestis negotiis obnoxium . 
Ita nec est , quod quisquam obiiciat , me mihi vivere ; et est unde nonnunquam et amicis dem operam . 
Hoc contentus , nihil unquam magis ambii . 
Verum sic gessi magistratum , ut illi ex me dignitas accreverit . 
Hoc ego pulchrius duco , quam ex muneris splendore dignitatem mutuo sumere . 
Eu . 
Nihil verius . 
Gl . 
Sic inter cives meos consenui , carus omnibus . 
Eu . 
Istuc vero difficillimum est , cum non abs re dictum sit . 
Qui neminem habet inimicum , eum nec amicum habere quenquam , et felicitatis semper invidiam esse comitem . 
Gl . 
Insignem felicitatem comitari solet invidia : mediocritas tuta est . 
Et hoc mihi perpetuum studium fuit , ne quid mei commodi ex aliorum incommodis compararem . 
Illam quam Graeci vocant ; prax ; an , quantum licuit , amplexus sum . 
Nullis negotii ingessi memet ; sed praecipue continui me ab his , quae sine offensa multorum suscipi non poterant . 
Itaque si iuvandus erit amicus , sic illi benefacio , ut hac de caussa nullum mihi parem inimicum . 
Et si quid ortum fuerit simultatis alicunde , aut purgatione lenio , aut officiis extinguo , aut dissimulatione patior intermori : a contentione semper abstineo , quae si inciderit , malo rei quam amicitiae facere iacturam . 
In caeteris Mitionem quendam ago : nulli laedo os , arrideo omnibus , saluto ac resaluto benigniter : nullius animo repugno , nullius institutum aut factum damno , nemini me praefereo : patior suum cuique pulchrum esse . 
Quod taceri velim , nemini credo . 
Aliorum arcana non scrutor ; et si quid forte novi , nunquam effutio . 
De his qui praesentes non sunt , aut taceo , aut amice loquor ac civiliter . 
Magna pars simultatum inter homines nascitur ex linguae intemperantia . 
Alienas simultates nec excito , nec alo ; sed ubicunque datur opportunitas , aut extinguo , aut mitigo . 
His rationibus hactenus vitavi invidiam , ac benevolentiam civium meorum alui . 
Pa . 
Non sensisti gravem caelibatum ? 
Gl . 
Mihi quidem nihil accidit acerbius in vita unquam uxoris morte , ac vehementer optassem , illam una mecum consenescere , liberisque communibus frui : sed quando aliter visum est superis , iudicavi sic magis expedire utrique , neque causam putavi , cur me inani luctu discruciarem , praesertim cum is nihil prodesset defunctae . 
Po . 
Nunquamne incessit libido repetendi matrimonii , praesertim cum istud tibi feliciter cessisset ? 
Gl . 
Incessit : sed liberorum caussa duxeram uxorem , liberorum caussa rursus non duxi . 
Po . 
At miserum est cubare solum totas noctes . 
Gl . 
Nihil est difficile volenti . 
Tum cogita , quantas etiam habeat commoditates caelibatus . 
Quidam omni ex re decerpunt si quid est incommodi ; qualis fuisse videtur Crates ille , cuius titulus fertur epigramma , vitae mala colligens . 
Nimirum his placet illud , . 
Mihi magis arridet Metrodorus undequaque decerpens si quid inest boni . 
Sic enim fit vita dulcior . 
Et ego sic induxi animum , ut nihil vehementer vel oderim , vel expetam . 
Ita fit , ut si quid obtingat boni , non efferar , aut insolescam : si quid decedat , non admodum crucier . 
Pa . 
Nae tu Philosophus es , vel ipso Thalete sapientior , si quidem istud potes . 
Gl . 
Si quid aegritudinis obortum est animo , ut multa fert huiusmodi vita mortalium , protinus eiicio ex animo , sive sit ira ex offensa , sive quid aliud indigne factum . 
Po . 
At sunt quaedam iniuriae , quae vel placidissimo moveant stomachum : tales sunt frequenter et famulorum offensae . 
Gl . 
Nihil ego patior residere in animo meo . 
Si mederi queam , medeor : sin minus , sic cogito , quid proderit me ringi re nihilo melius habitura ? 
Quid multis ? 
patior , ut hoc mox impetret a me ratio , quod paulo post tempus esset impetraturum . 
Certe nullus est tantus animi dolor , quem patiar mecum ire cubitum . 
Eu . 
Nihil mirum , si tu non senescis , qui tali sis animo . 
Gl . 
Atque adeo ne quid reticeam apud amicos , cum primis cavi , ne quid flagitii committerem , quod vel mihi vel liberis meis probro esse posset . 
Nihil enim irrequietius animo sibi male conscio . 
Quod si quid culpae admissum est , non eo cubitum prius , quam me Deo reconciliaro . 
Verae tranquillitatis seu , ut Graece dicam , e ; qum ; aj fons est bene convenire cum Deo . 
Nam qui sic vivunt , his nec homines magnopere nocere possunt . 
Eu . 
Num quando te cruciat metus mortis ? 
Gl . 
Nihilo magis quam macerat dies nativitatis . 
Scio , moriendum : ista sollicitudo fortassis adimat mihi aliquot vitae dies , certe nihil possit adiicere . 
Itaque totam hanc curam superis committo : ipse nihil aliud curo , quam ut bene suaviterque vivam . 
Non potest autem suaviter , nisi qui bene . 
Pa . 
At ego senescerem taedio , si tot annos degerem in eadem urbe , etiamsi Romae contingat vivere . 
Gl . 
Habet quidem loci mutatio voluptatis nonnihil , longinquae vero peregrinationes ut prudentiam addunt fortassis , ita plurimum addunt periculorum . 
Mihi videor tutius totum orbem obire in tabula geographica , neque paulo plus videre in historiis , quam si viginti totos annos , ad Ulyssis exemplum , per omnes terras mariaque volitarem . 
Habeo praediolum , quod abest ab urbe non plus quam duobus millibus passuum : ibi nonnunquam ex urbano fio rusticus , atque ibi recreatus redeo novus hospes in urbem , nec aliter saluto ac salutor , quam si renavigassem ex insulis nuper inventis . 
Eu . 
Non adiuvas valetudinem pharmacis ? 
Gl . 
Nihil mihi rei cum medicis . 
Nec incidi venam unquam , nec devoravi catapotia , nec hausi potiones . 
Si quid oboritur lassitudinis , moderatione victus , aut rusticatione , propello malum . 
Eu . 
Nihilne tibi cum studiis ? 
Gl . 
Est . 
Nam in his est praecipua vitae oblectatio : verum his oblecto me , non macero . 
Siquidem vel ad voluptatem studeo , vel ad utilitatem vitae , non autem ad ostentationem . 
A cibo sumpto aut pascor literatis fabulis , aut lectorem adhibeo : nec unquam incumbo libris ultra horam , tum surgo , et arrepta testudine , paulisper obambulans in cubiculo , vel cantillo , vel repeto mecum quid legerim : et , si in promptu est congerro , refero , mox ad librum redeo . 
Eu . 
Dic mihi bona fide , nullane sentis incommoda senectutis , quae feruntur esse plurima ? 
Gl . 
Somnus aliquanto deterior est , nec perinde tenax memoria , nisi si quid infixero . 
Liberavi fidem meam . 
Exposui vobis magicas artes meas , quibus alo iuventutem meam : nunc referat nobis pari fide Polygamus , unde tantum collegerit senii . 
Po . 
Equidem nihil celabo tam fidos sodales . 
Eu . 
Narrabis etiam tacituris . 
Po . 
Cum agerem Lutetiae , quam non abhorruerim ab Epicuro , nostis ipsi . 
Eu . 
Sane meminimus ; sed arbitrabamur , te mores eos una cum adolescentia Lutetiae relicturum . 
Po . 
Ex multis , quas illic adamaram , unam mecum abduxi domum , eamque gravidam . 
Eu . 
In aedes paternas ? 
Po . 
Recta ; sed mentitus , eam esse coniugem cuiusdam amici mei , qui mox esset venturus . 
Gl . 
Id credidit pater ? 
Po . 
Imo rem olfecit intra quatriduum . 
Mox saeva iurgia . 
Nec tamen interim temperabam a conviviis , ab alea , caeterisque malis artibus . 
Quid multis ? 
Cum pater non faceret obiurgandi finem , negans , se tales gallinas alere velle domi ; ac subinde minitans abdicationem , verti solum , et cum gallina mea gallus alio demigravi : ea mihi genuit aliquot pullos . 
Pa . 
Unde res suppetebat ? 
Po . 
Nonnihil furtim dabat mater , ac praeterea conflatum est aeris alieni plus satis . 
Eu . 
Reperiebantur tam fatui , ut tibi crederent ? 
Po . 
Sunt qui nullis credant libentius . 
Pa . 
Quid tandem ? 
Po . 
Tandem ubi pater serio pararet abdicationem intercesserunt amici , ac bellum hoc his legibus composuerunt , ut nostratem uxorem ducerem , cum Galla divortium facerem . 
Eu . 
Erat uxor ? 
Po . 
Intercesserant verba futuri temporis , sed accesserat congressus praesentis temporis . 
Eu . 
Qui licuit igitur ab illa divertere ? 
Po . 
Post rescitum est , meae Gallae Gallum esse maritum , unde pridem se subduxerat . 
Eu . 
Ergo nunc habes uxorem ? 
Po . 
Non , nisi praeter hanc octavam . 
Eu . 
Octavam ? 
Non sine augurio dictus es Polygamus . 
Fortassis steriles omnes decessere . 
Po . 
Imo nulla non reliquit aliquot catulos domi meae . 
Eu . 
Ego malim totidem gallinas , quae mihi ponerent ova domi . 
Non taedet polygamiae ? 
Po . 
Adeo taedet , ut si haec octava moreretur hodie , perendie ducerem novam . 
Imo hoc me male habet , quod non licet habere binas , aut ternas , cum unus gallus gallinaceus tot gallinas possideat . 
Eu . 
Equidem haud miror , gallinacee , si parum pinguisti , quodque tantum senii tibi collegeris . 
Nihil enim aeque accelerat senectutem , quam immodicae atque intempestivae compotationes , amores mulierum , et salacitas immoderata . 
Sed quis alit familiam ? 
Po . 
Ex obitu parentum accessit res mediocris , et graviter laboratur manibus . 
Eu . 
Descivisti igitur a litteris ? 
Po . 
Plane ab equis , quod aiunt , ad asinos ; ex heptatechno factus monotechnus faber . 
Eu . 
Miser , toties tibi ferendus erat luctus , toties caelibatus ? 
Po . 
Nunquam vixi caelebs ultra dies decem , semperque nova nupta veterem luctum expulit . 
Habetis bona fide vitae meae summam . 
Atque utinam Pampirus narret nobis suae quoque vitae fabulam , qui satis belle portat aetatem . 
Nam , ni fallor , me duobus aut tribus annis est grandior . 
Pa . 
Dicam equidem , si vobis audire vacat tale somnium . 
Eu . 
Imo volupe fuerit audire . 
Pa . 
Ubi domum redissem statim pater senex urgere coepit , ut aliquod vitae genus amplecterer , unde nonnihil quaestus accederet rei familiari : ac post longam consultationem placuit negotiatio . 
Po . 
Miror , hoc vitae genus arrisisse potissimum . 
Pa . 
Eram natura sitiens cognoscendi res novas , varias regiones , urbes , linguas ac mores hominum . 
Ad id maxime videbatur apposita negotiatio . 
Quibus ex rebus nascitur et prudentia . 
Po . 
Sed misera , videlicet quae plerunque magnis malis sit illis emenda . 
Pa . 
Sic est . 
Itaque pater numeravit sortem satis amplam , ut dextro Hercule , ac bene fortunante Mercurio , negotiationem auspicarer . 
Simulque ambiebatur uxor cum amplissima dote , sed ea forma , quae vel indotatam commendare poterat . 
Eu . 
Successit ? 
Pa . 
Imo priusquam redirem domum periit et sors et usura . 
Eu . 
Naufragio fortassis . 
Pa . 
Plane naufragio . 
Nam impegimus in scopulum quavis Malea periculosiorem . 
Eu . 
In quo mari occurrit iste scopulus , aut quod habet nomen ? 
Pa . 
Mare non possum dicere , sed scopulus plurimorum infamis exitiis Latine dicitur alea , quo modo vos Graeci nominetis nescio . 
Eu . 
O te stultum ! 
Pa . 
Imo stultior pater , qui tantam summam crederet adolescenti . 
Gl . 
Quid deinde factum est ? 
Pa . 
Nihil actum : sed coepi cogitare de suspendio . 
Gl . 
Adeon ' erat pater implacabilis ? 
Nam res sarciri potest , et venia datur ubique protopiro ; multo magis Pampiro debebatur . 
Pa . 
Verum fortasse narras . 
Sed interim miser excidi ab uxore . 
Nam parentes puellae , simul atque cognoverunt haec auspicia , renuntiarunt affinitatem . 
Et amabam , ut qui perditissime . 
Gl . 
Miseret me tui . 
Sed quid interim consilii tentatum est ? 
Pa . 
Id quod solet in rebus desperatis . 
Pater abdicabat , perierat res , perierat uxor , undique audiebam gurges , nepos , helluo . 
Quid plura ? 
Serio mecum deliberabam , an suspenderem me , an aliquo coniicerem memet in monasterium . 
Eu . 
Crudele consilium . 
Scio utrum elegeris , mitius mortis genus . 
Pa . 
Imo quod mihi tunc visum est crudelius ; adeo mihi displicebam totus . 
Gl . 
Atqui complures eo se deiiciunt , ut suavius vivant . 
Pa . 
Corraso viaticulo , furtim me subduxi procul a patria . 
Gl . 
Quo tandem ? 
Pa . 
In Hiberniam ; illic factus sum Canonicus ex eorum genere , qui extime linei sunt , intime lanei . 
Gl . 
Apud Hibernos igitur hibernasti ? 
Pa . 
Non , sed duos menses apud hos versatus navigavi in Scotiam . 
Gl . 
Quid te offendit apud illos ? 
Pa . 
Nihil . 
Nisi quod institutum illud mihi videbatur mitius quam pro meritis eius , qui non uno suspendio dignus erat . 
Eu . 
Quid in Scotia designatus est ? 
Pa . 
Illic ex lineo factus sum pelliceus apud Carthusios . 
Eu . 
Homines plane mundo mortuos . 
Pa . 
Ita mihi visum est , cum audirem illos canentes . 
Gl . 
Quid ? 
canunt etiam mortui ? 
Quot menses apud illos egisti Scotos ? 
Pa . 
Propemodum sex . 
Gl . 
O constantiam ! 
Eu . 
Quid illic offendit ? 
Pa . 
Quia mihi visa est vita segnis ac delicata . 
Deinde multos illic reperi non admodum sani cerebri , ob solitudinem , ut arbitror . 
Mihi parum erat cerebri ; verebar ne totum periret . 
Po . 
Quo deinde devolasti ? 
Pa . 
In Galliam . 
Illic reperi quosdam totos pullatos , ex instituto divi Benedicti , qui colore vestis testantur se lugere in hoc mundo ; et inter hos , qui pro summa veste cilicium ferrent reti simile . 
Gl . 
O gravem corporis macerationem ! 
Pa . 
Heic egi menses undecim . 
Eu . 
Quid obstitit , quominus illic maneres perpetuo ? 
Pa . 
Quia plus illic reperi caeremoniarum , quam verae pietatis . 
Praeterea audieram , esse quosdam his multo sanctiores , quos Bernardus ad severiorem disciplinam revocasset , pulla veste mutata in candidam : apud hos vixi menses decem . 
Eu . 
Heic quid offendebat ? 
Pa . 
Nihil admodum . 
Nam hos reperi sat commodos sodales . 
Sed movebat me Graecorum proverbium : De t ; j cel ; naj ; fage n , ; m ; fage n . 
Itaque decretum erat , aut non esse monachum , aut insigniter esse monachum . 
Acceperam esse quosdam Brigidenses , homines plane coelestes ; ad hos me contuli . 
Eu . 
Quot menses illic egisti ? 
Pa . 
Biduum , nec id sane totum . 
Gl . 
Usque adeo placuit hoc vitae genus ? 
Pa . 
Non recipiunt , nisi qui mox obstringat se professioni . 
At ego nondum adeo insaniebam , ut facile me praeberem capistro , quod nunquam liceret excutere . 
Et quoties audiebam canentes virgines , cruciabat animum uxor erepta . 
Gl . 
Quid deinde ? 
Pa . 
Ardebat animus ardore sanctimoniae , nec usquam satisfiebat animo meo . 
Tandem obambulans incidi in quosdam praeferentes crucem . 
Hoc signum mihi protinus arrisit ; sed remorabatur electionem varietas : alii gestabant albam , alii rubram , alii viridem , alii versicolorem , alii simplicem , alii duplicem , nonnulli quadruplicem , alii alia atque alia figura variatam . 
Ego , ne quid intentatum relinquerem , omnes ferme formam gessi . 
Verum ipsa re comperi , longe aliud esse circumferre crucem in pallio seu tunica , quam in corde . 
Tandem fessus inquirendo , sic mecum cogitabam : ut semel omnem sanctimoniam assequar , petam terram sanctam ac redibo domum sanctimonia onustus . 
Po . 
Num eo profectus es ? 
Pa . 
Maxime . 
Po . 
Unde suppetebat viaticum ? 
Pa . 
Demiror , istud nunc denique tibi venire in mentem ut rogares , ac non multo ante percontatum fuisse . 
Sed nosti proverbium T ; t ; cnion p ; sa g ; tr ; fei . 
Gl . 
Quam artem circumferebas ? 
Pa . 
Chiromanticam . 
Gl . 
Ubi eam didiceras ? 
Pa . 
Quid refert ? 
Gl . 
Quo praeceptore ? 
Pa . 
Eo , qui nihil non docet , ventre . 
Praedicebam praeterita , futura , praesentia . 
Gl . 
Et sciebas ? 
Pa . 
Nihil minus : sed divinabam audacter , idque tuto , videlicet prius accepto pretio . 
Po . 
An ars tam ridicula poterat alere te ? 
Pa . 
Poterat , et quidem cum duobus famulis . 
Tantum est ubique fatuorum et fatuarum . 
Attamen cum Hierosolymam adirem , addideram me in comitatus cuiusdam magnatis praedivitis , qui natus annos septuaginta , negabat , se aequo animo moriturum , nisi prius adisset Hierosolymam . 
Po . 
Ac domi reliquerat uxorem ? 
Pa . 
Atque etiam liberos sex . 
Eu . 
O senem impie pium ! 
Atque illinc redisti sanctus ? 
Pa . 
Vis verum fatear ? 
Aliquanto deterior , quam iveram . 
Eu . 
Sic , ut audio , excussus est religionis amor . 
Pa . 
Imo magis incanduit . 
Itaque reversus in Italiam addixi me militiae . 
Eu . 
Itane religionem venabaris in bello ? 
Quo quid esse potest sceleratius ? 
Pa . 
Erat sancta militia . 
Eu . 
Fortassis in Turcas . 
Pa . 
Imo sanctius quiddam , ut tum quidem praedicabant . 
Eu . 
Quidnam ? 
Pa . 
Iulius secundus belligerabatur adversus Gallos . 
Porro militiam mihi commendabat etiam multarum rerum experientia . 
Eu . 
Multarum , sed malarum . 
Pa . 
Ita post comperi . 
Et tamen heic durius vixi , quam in monasteriis . 
Eu . 
Quid tum postea ? 
Pa . 
Iam mihi vacillare coepit animus , utrum ad negotiationem intermissam redirem , an religionem fugientem persequerer . 
Interim venit in mentem , utrumque alteri posse coniungi . 
Eu . 
Quid ? 
ut simul esses et negotiator et monachus ? 
Pa . 
Quid ni ? 
Nihil religiosius ordinibus mendicantium : et tamen nihil similius negotiationi . 
Volitant per omnes terras ac maria , multa vident , multa audiunt : penetrant omnes domus , plebeiorum , nobilium , atque regum . 
Eu . 
At non cauponantur . 
Pa . 
Saepe nobis felicius . 
Eu . 
Quod genus ex his delegisti ? 
Pa . 
Omnes formas expertus sum . 
Eu . 
Nulla placuit ? 
Pa . 
Imo perplacuerant omnes , si licuisset statim negotiari . 
Verum perpendebam , mihi diu sudandum in choro , priusquam crederetur mihi negotiatio . 
Iamque cogitare coepi de venanda Abbatia : sed primum , non omnibus heic favet Delia , et saepe longa est venatio . 
Itaque consumptis hunc in modum annis octo , cum esset nuntiata mors patris , domum reversus , ex consilio matris duxi uxorem , et ad veterem negotiationem redii . 
Gl . 
Dic mihi , cum tam subinde novam vestem sumeres , ac velut in aliud animal transformareris , qui potuisti servare decorum ? 
Pa . 
Qui minus quam qui in eadem fabula nonnunquam aliam atque aliam sumunt personam ? 
Eu . 
Dic nobis bona fide , qui nullum vitae genus non expertus es , quod omnium maxime probas ? 
Pa . 
Non omnibus omnia congruunt : mihi nullum magis arridet , quam hoc quod secutus sum . 
Eu . 
Multa tamen incommoda habet negotiatio . 
Pa . 
Sic est , sed quando nullum vitae genus omnibus caret incommodis , hanc Spartam , quae contigit , orno . 
Verum nunc superest Eusebius , qui non gravabitur apud amicos vitae suae scenam aliquam explicare . 
Eu . 
Imo totam fabulam , si videtur : nam habet actus non multos . 
Gl . 
Erit magnopere gratum . 
Eu . 
Ubi redissem in patriam , annum apud me deliberavi , quodnam vitae genus amplecti vellem ; simulque me ipsum exploravi , ad quod genus essem propensus atque idoneus . 
Interim oblata est praebenda , quam vocant , satis optimi proventus : accepi . 
Gl . 
Vulgo male audit hoc vitae genus . 
Eu . 
Mihi , ut sunt res humanae , satis exoptandum videtur . 
An mediocrem felicitatem esse putatis , subito velut e coelo dari tot commoda , dignitatem , aedes honestas , beneque instructas , annuos reditus satis amplos , sodalitium honorificum , deinde templum , ubi , si libeat , vaces religioni ? 
Pa . 
Illic me luxus offendebat , et concubinarum infamia ; tum quod plerique istius generis odere litteras . 
Eu . 
Ergo non specto quid agant alii , sed quid mihi sit agendum : et melioribus me adiungo , si non possum alios meliores reddere . 
Pa . 
In isto genere vixisti perpetuo ? 
Eu . 
Perpetuo , nisi quod interim quatuor annos primum egi Patavii . 
Po . 
Quam ob rem ? 
Eu . 
Hos annos ita partitus sum , ut sesquiannum darem studio medicinae , reliquum tempus theologiae . 
Po . 
Cur id ? 
Eu . 
Quo melius et animum et corpus meum moderarer , nonnunquam et amicis consulerem . 
Nam et concionor nonnunquam pro mea sapientia . 
Sic hactenus satis tranquillus vixi , contentus unico sacerdotio , nec praeterea quidquam ambiens , recusaturus etiam , si offeratur . 
Pa . 
Utinam liceret discere , quid agant caeteri nostri sodales , quibuscum tum familiariter viximus ! 
Eu . 
De nonnullis possum commemorare quaedam ; sed video nos non procul abesse a civitate , quare , si videtur , conveniemus in idem diversorium : ibi per otium de caeteris conferemus affatim . 
Huguitio auriga . 
Unde tam miseram sarcinam nactus es , lusce ? 
Henricus auriga . 
Imo quo tu defers istud lupanar , ganeo ? 
Hu . 
Debueras istos frigidos senes alicubi effundere in urticetum , ut calescerent . 
He . 
Imo tu istum gregem cura , ut praecipites alicubi in profundam lamam , ut refrigerentur ; nam calent plus satis . 
Hu . 
Non soleo praecipitare sarcinam meam . 
He . 
Non ? 
Atqui nuper vidi te sex Carthusienses deiecisse in coenum sic , ut pro candidis emergerent nigri : tu interim , quasi re bene gesta , ridebas . 
Hu . 
Nec iniuria ; dormiebant omnes , ac multum ponderis addebat currui meo . 
He . 
Ac mei senes egregie sublevarunt currum meum , per totum iter perpetuo garrientes . 
Nunquam vidi meliores . 
Hu . 
Non soles tamen talibus delectari . 
He . 
Sed hi seniculi boni sunt . 
Hu . 
Qui scis ? 
He . 
Quia per eos ter bibi per viam cerevisiam insigniter bonam . 
Hu . 
Ha ha hae . 
Sic tibi boni sunt . 
ABBATIS ET ERUDITAE ANTRONIUS , MAGDALIA . 
An . 
Quam heic ego supellectilem video ? 
Ma . 
An non elegantem ? 
An . 
Nescio quam elegantem ; certe parum decoram et puellae et matronae . 
Ma . 
Quam ob rem ? 
An . 
Quia librorum plena sunt omnia . 
Ma . 
Tu tantus natu , tum abbas et aulicus , nunquam vidisti libros in aedibus heroinarum ? 
An . 
Vidi , sed Gallice scriptos , heic video Graecos et Latinos . 
Ma . 
An soli Gallice scripti libri docent sapientiam ? 
An . 
Sed decet hoc heroinas , ut habeant quo delectent otium . 
Ma . 
An solis heroinis licet sapere et suaviter vivere ? 
An . 
Male connectis sapere et suaviter vivere , non est muliebre sapere , heroinarum est suaviter vivere . 
Ma . 
Nonne omnium est bene vivere ? 
An . 
Opinor . 
Ma . 
Qui potest autem suaviter vivere , qui non vivat bene ? 
An . 
Immo qui potest suaviter vivere , qui vivat bene ? 
Ma . 
Ergo tu probas eos qui vivunt male , modo suaviter . 
An . 
Arbitror illos bene vivere qui vivunt suaviter . 
Ma . 
Sed ista suavitas unde proficiscitur , e rebus extrariis , an ex animo ? 
An . 
E rebus extrariis . 
Ma . 
O subtilem abbatem , sed crassum Philosophum ! 
Dic mihi , quibus rebus tu metiris suavitatem ? 
An . 
Somno , conviviis , libertate faciendi quae velis , pecunia , honoribus . 
Ma . 
Verum , si istis rebus Deus addiderit sapientiam , num vives suaviter ? 
An . 
Quid appellas sapientiam ? 
Ma . 
Hoc est , si intelligeres hominem non esse felicem , nisi bonis animi ; opes , honores , genus neque feliciorem reddere neque meliorem . 
An . 
Valeat ista quidem sapientia . 
Ma . 
Quid si mihi suavius sit legere bonum auctorem , quam tibi venari , potare aut ludere aleam ? 
non videbor tibi suaviter vivere ? 
An . 
Ego non viverem . 
Ma . 
Non quaero , quid tibi sit suavissimum , sed quid deberet esse suave . 
An . 
Ego nolim meos monachos frequentes esse in libris . 
Ma . 
At meus maritus hoc maxime probat . 
Sed quam ob rem tandem non probas hoc in monachis tuis ? 
An . 
Quoniam experior illos minus morigeros : responsant ex decretis , ex decretalibus , ex Petro , ex Paulo . 
Ma . 
Imperas igitur quae pugnant cum Petro et Paulo ? 
An . 
Quid illi doceant , nescio . 
Sed tamen non amo monachum responsatorem , neque velim quenquam meorum plus sapere , quam ego sapiam . 
Ma . 
Istud ita vitari possit , si tu des operam , ut quam plurimum sapias . 
An . 
Non est otium . 
Ma . 
Qui sic ? 
An . 
Quia non vacat . 
Ma . 
Non vacat sapere ? 
An . 
Non . 
Ma . 
Quid obstat ? 
An . 
Prolixae preces , cura rei domesticae , venatus , equi , cultus aulae . 
Ma . 
Itane ista tibi sunt potiora sapientia ? 
An . 
Nobis sic usu venit . 
Ma . 
Iam illud mihi dicito , si quis Iupiter hanc potestatem tibi daret , ut posses et monachos tuos et te ipsum vertere in quodcumque animal velles , an illos in porcos verteres , te ipsum in equum ? 
An . 
Nequaquam . 
Ma . 
Atqui sic vitares , ne quis plus te uno ? 
saperet . 
An . 
Mea non magni referret , quod genus animantis essent monachi , modo ipse essem homo . 
Ma . 
An hominem esse censes , qui nec sapiat nec velit sapere ? 
An . 
Mihi sapio . 
Ma . 
Et sibi sapiunt sues . 
An . 
Videre mihi sophistria quaepiam , ita argutaris . 
Ma . 
Non dicam , quid tu mihi videaris . 
Sed cur haec displicet supellex ? 
An . 
Quia fusus et colus sunt arma muliebria . 
Ma . 
Nonne matronae est administrare rem domesticam , erudire liberos ? 
An . 
Est . 
Ma . 
An rem tantam existimas administrari posse sine sapientia ? 
An . 
Non arbitror . 
Ma . 
At hanc sapientiam docent me libri . 
An . 
Ego domi habeo sexaginta duos monachos , tamen nullum librum reperies in meo cubiculo . 
Ma . 
itaque prospectum est monachis illis . 
An . 
Feram libros , non fero Latinos . 
Ma . 
Quapropter ? 
An . 
Quia non convenit ea lingua foeminis . 
Ma . 
Exspecto caussam . 
An . 
Quia parum facit ad tuendam illarum pudicitiam . 
Ma . 
Ergo nugacissimis fabulis pleni libri Gallice scripti faciunt ad pudicitiam ? 
An . 
Aliud est . 
Ma . 
Dic istud , quidquid est , aperte . 
An . 
Tutiores sunt a sacerdotibus , si nesciant Latine . 
Ma . 
Immo isthinc minimum est periculi vestra opera . 
Quandoquidem hoc agitis sedulo , ne sciatis Latine . 
An . 
Vulgus ita sentit , quia rarum et insolitum est , foeminam scire Latine . 
Ma . 
Quid mihi citas vulgum , pessimum bene gerendae rei auctorem ? 
Quid mihi consuetudinem , omnium malarum rerum magistram ? 
Optimis assuescendum : ita fiet solitum , quod erat insolitum ; et suave fiet , quod erat insuave ; fiet decorum , quod videbatur indecorum . 
An . 
Audio . 
Ma . 
Nonne decorum est foeminam in Germania natam discere Gallice ? 
An . 
Maxime . 
Ma . 
Quam ob rem ? 
An . 
Ut loquatur cum his , qui sciunt Gallice . 
Ma . 
Et mihi putas indecorum , si discam Latine , ut quotidie confabuler cum tot auctoribus , tam facundis , tam eruditis , tam sapientibus , tam fidis consultoribus . 
An . 
Libri adimunt multum cerebri foeminis , cum alioqui parum illis supersit . 
Ma . 
Quantum vobis supersit , nescio ; certe mihi quantulumcunque est , malim in bonis studiis consumere , quam in precibus sine mente dictis , in pernoctibus conviviis , in exhauriendis capacibus pateris . 
An . 
Librorum familiaritas parit insaniam . 
Ma . 
An colloquia combibonum , scurrarum et sannionum tibi non pariunt insaniam ? 
An . 
Imo depellunt taedium . 
Ma . 
Qui fiat igitur , ut tam amoeni confabulones mihi pariant insaniam ? 
An . 
Sic aiunt . 
Ma . 
At aliud ipsa loquitur res . 
Quanto plures videmus , quibus immodica potatio et intempestiva convivia , quibus temulenta pervigilia , quibus impotentes affectus pepererunt insaniam ? 
An . 
Ego sane nollem uxorem doctam . 
Ma . 
At ego mihi gratulor , cui contigerit maritus tui dissimilis . 
Nam et illum mihi et me illi cariorem reddit eruditio . 
An . 
Immensis laboribus comparatur eruditio , ac post moriendum est . 
Ma . 
Dic mihi , vir egregie , si cras tibi moriendum esset , utrum malles mori stultior an sapientior ? 
An . 
Si citra laborem contingeret sapientia . 
Ma . 
Sed nihil homini citra laborem contingit in hac vita , et tamen quicquid paratum est , quantisvis laboribus comparatum est , hic relinquendum est : cur pigeat nos in re omnium pretiosissima sumere laboris aliquid , cuius fructus nos in alteram quoque vitam comitatur ? 
An . 
Frequenter audivi vulgo dici , foeminam sapientem bis stultam esse . 
Ma . 
Istuc quidem dici solet , sed a stultis . 
Foemina quae vere sapit , non videtur sibi sapere ; contra quae cum nihil sapiat , sibi videtur sapere , ea demum bis stulta est . 
An . 
Nescio quomodo fit , ut quemadmodum clitellae non conveniunt bovi , ita nec literae mulieri . 
Ma . 
Atqui negare non potes , quin magis quadrent clitellae bovi , quam mitra asino , aut sui . 
Quid sentis de Virgine matre ? 
An . 
Optime . 
Ma . 
Nonne versabatur in libris ? 
An . 
Versabatur ; at non in istis . 
Ma . 
Quid igitur legebat ? 
An . 
Horas canonicas . 
Ma . 
Ad quem usum ? 
An . 
Ordinis Benedictini . 
Ma . 
Sit ita sane . 
Quid Paula et Eustochium ? 
nonne versabantur in sacris libris ? 
An . 
Verum istuc nunc rarum est . 
Ma . 
Sic olim rara avis erat Abbas indoctus , nunc nihil vulgatius : olim Principes et Caesares eruditione non minus quam imperio praeminebant . 
Neque tamen usque adeo rarum est , quam tu putas : sunt in Hispania , sunt in Italia non paucae mulieres adprime nobiles , quae cum quovis viro queant contendere : sunt in Anglia Moricae , sunt in Germania Bilibaldicae et Blaurericae . 
Quod nisi caveritis vos , res eo tandem evadet , ut nos praesideamus in scholis Theologicis , ut concionemur in templis ; occupabimus mitras vestras . 
An . 
Ista Deus avertat . 
Ma . 
Imo vestrum erit hoc avertere . 
Quod si pergetis ut coepistis , citius anseres concionaturi sint , quam vos mutos pastores ferant . 
Videtis iam inverti mundi scaenam : aut deponenda est persona , aut agendae sunt suae cuique partes . 
An . 
Unde incidi in hanc foeminam ? 
Si quando vises nos , ego te suavius accipiam . 
Ma . 
Quibus modis ? 
An . 
Saltabimus , bibemus affatim , venabimur , ludemus , ridebimus . 
Ma . 
Mihi quidem iam nunc ridere libet . 
EXORCISMUS SIVE SPECTRUM THOMAS , ANSELMUS . 
Th . 
Quid est bonae rei , quod tecum rides tam suaviter , quasi thesaurum nactus sis ? 
An . 
Non procul aberrat a scopo tua divinatio . 
Th . 
At non imparties sodali quidquid istuc est boni ? 
An . 
Imo iamdudum optabam mihi dari quempiam , in cuius sinum effunderem hoc meum gaudium . 
Th . 
Age igitur , imparti . 
An . 
Audivi modo fabulam lepidissimam , quam iures esse comicum figmentum , nisi mihi locus , personae , totaque res esset tam nota , quam tu notus es mihi . 
Th . 
Audire gestio . 
An . 
Nostine Polum Fauni generum ? 
Th . 
Maxime . 
An . 
Is est et auctor , et actor huius fabulae . 
Th . 
Facile crediderim . 
Nam ille vel absque persona possit quamvis agere fabulam . 
An . 
Sic est . 
Nosti , opinor , et praedium , quod habet non ita procul a Londino ? 
Th . 
Phy ! 
Non semel illic compotavimus . 
An . 
Agnoscis igitur viam utrinque arboribus pari digestis intervallis septam . 
Th . 
Ad laevam aedium partem , altero fere balistae iactu . 
An . 
Tenes . 
Alterum viae latus habet alveum siccum , dumis ac vepribus obsitum : e ponticulo iter est in apertam planitiem . 
Th . 
Memini . 
An . 
Iam pridem vagabatur rumor ac fabula per eius loci rusticos , iuxta ponticulum hunc observari spectrum quoddam , cuius subinde exaudirentur miserandi eiulatus : suspicabantur , animam esse cuiuspiam , quae diris cruciatibus torqueretur . 
Th . 
Quis auctor erat istius rumoris ? 
An . 
Quis nisi Polus ? 
Hoc prooemium praestruxerat suae fabulae . 
Th . 
Quid isti venit in mentem , ut ista configeret ? 
An . 
Nescio ; nisi quia sic est hominis ingenium : gaudet huiusmodi commentis ludere stultitiam populi . 
Dicam quid nuper designarit huius generis . 
Simul equitabamus aliquam multi Richemondam ; inter quos erant , quos tu diceres cordatos homines . 
Coelum erat mire serenum , nec ulla usquam nubecula suffuscatum . 
Ibi Polus , intentis in coelum oculis , signavit totam faciem ac scapulas imagine crucis , et vultu ad stuporem composito , ita se cum : Rogantibus , qui proxime equitabant , quid videret , rursus obsignans se maiore cruce : , inquit , . 
Cum instarent aviditate cognoscendi , ille defixis in coelum oculis , ac digito commonstrans coeli locum , inquit , ? 
Cum negarent se videre , atque ille iussisset , oculos intenderent , ac locum subinde commonstraret , tandem unus quispiam , ne videretur parum oculatus , affirmavit , se quoque videre . 
Hunc imitatus est unus item atque alter : pudebat enim non videre quod tam esset perspicuum . 
Quid multis ? 
Intra triduum rumor hic totam Angliam pervaserat , tale portentum apparuisse . 
Mirum autem , quantum fama popularis addidit fabulae . 
Nec deerant qui , quid sibi vellet ostentum , interpretarentur serio . 
Horum stultitia ille , qui commentus fuerat argumentum , magna cum voluptate fruebatur . 
Th . 
Agnosco hominis ingenium . 
Sed redi ad spectrum . 
An . 
Interea commodum divertit ad Polum Faunus , quidam sacerdos , ex eorum genere , quibus non satis est appellari Latine regulares , nisi Graece cognomen idem accinatur , parochus vici illic alicunde vicini . 
Is sibi non vulgariter videbatur sapere , praesertim in rebus sacris . 
Th . 
Intelligo , repertus est actor fabulae . 
An . 
Super coenam ortus est sermo de rumore spectri . 
Cum Polus sentiret , Fauno rumorem hunc non solum auditum esse , verum etiam creditum , coepit hominem obtestari , vir doctus ac pius succurreret animulae tam dira patienti , et , inquit , . 
Th . 
Quid deinde ? 
An . 
Coena peracta , Polus ex more abit venatum , aut aucupatum . 
Faunus obambulans , cum iam tenebrae sustulissent certum de rebus iudicium , tandem audit miserandos gemitus : hos Polus artifex mire effingebat , abditus illic in vepreto , adhibita ad id olla fictili : quo vox e cavo reddita lugubrius quiddam sonaret . 
Th . 
Haec fabula , ut video , vincit phasma Menandri . 
An . 
Magis istuc dices , si totam audieris . 
Faunus domum se recepit , narrare cupiens , quid audisset . 
Polus alia via compendiaria iam anteverterat . 
Ibi Faunus narrat Polo , quod erat actum , et aliquid etiam affingit , quo res esset admirabilior . 
Th . 
Poterat interim Polus tenere risum ? 
An . 
Illene ? 
Vultum habet in manu . 
Dixisses rem serio agi . 
Tandem Faunus , vehementer obtestante Polo , suscepit negotium exorcismi , ac totam eam noctem agit insomnem , dum dispicit , quibus modis rem aggrederetur tuto : nam sibi quoque misere metuebat . 
Primum itaque congesti sunt exorcismi efficacissimi , et additi novi nonnulli per viscera beatae Mariae , per ossa beatae Werenfridae . 
Deinde delectus est locus in planitie vicina vepreto , unde vox exaudiebatur : circumductus est circulus satis amplus , qui crebras haberet cruces , variasque notulas . 
Haec omnia peragebantur verbis conceptis . 
Adhibitum est vas ingens , plenum aquae consecratae . 
Addita est in collum sacra stola , quam vocant , unde pendebat initium Evangelii secundum Ioannem . 
In loculis habebat cerulam , a Romano Pontifice quotannis consecrari solitam , quae vulgo dicitur Agnus Dei . 
His armis olim se muniebant adversus noxios daemones , prius quam illis Francisci cuculla coepit esse formidabilis . 
Haec omnia procurata sunt , ne , si spiritus malus esset , impetum faceret in exorcistam . 
Nec tamen ausus est se solum huic circulo committere : sed decretum est , adhibendum esse sacerdotem alterum . 
Ibi Polus metuens , ne , si nasutior adiunctus fuisset , proderetur fabulae mysterium , adiungit parochum quendam ex vicina , cui rem totam aperit : sic enim postulabat actio fabulae ; et erat is qui a tali ludo non abhorreret . 
Postridie rebus omnibus rite praeparatis , sub horam decimam Faunus cum parocho circulum ingreditur . 
Polus , qui praecesserat , e vepreto gemit miserabiliter . 
Faunus auspicatur exorcismum . 
Interim Polus clam per tenebras subducit se in villam proximam . 
Illinc adducit aliam personam fabulae : nec enim poterat nisi per multos agi . 
Th . 
Quid faciunt ? 
An . 
Conscendunt equos nigros , ignem occultum se cum ferunt . 
Ubi non procul abessent a circulo , ignem ostentant , quo metu Faunum abigerent e circulo . 
Th . 
Quantum operae sumpsit Polus ille , ut falleret ! 
An . 
Sic est homo . 
Verum ea res propemodum pessime cesserat illis . 
Th . 
Qui sic ? 
An . 
Nam equi subito prolato igne consternati , parum abfuit , quin et se praecipitarent , et sessores . 
Habes primum actum fabulae . 
Ubi reditum est in colloquium , Polus velut ignarus omnium , rogat , quid esset actum . 
Ibi Faunus narrat , sibi conspectos duos teterrimos cacodaemones , in nigris equis oculis igneis , ac naribus spirantes ignem , qui tentassent ingredi circulum , verum efficacibus verbis abactos in malam rem . 
His rebus cum accrevisset animum Fauno , postero die summo cum apparatu rediit in circulum : cumque diu multis obtestationibus provocasset spectrum , Polus rursum cum collega suo procul ostendit sese ex equis atris horrendo fremitu , quasi cuperent irrumpere in circulum . 
Th . 
Nihil habebant ignis ? 
An . 
Nihil ; nam id male cesserat . 
Sed audi aliud commentum . 
Ducebant longum funem : eo leviter per humum tracto , dum hinc atque hinc uterque se proripit , velut abacti exorcismis Fauni , sacerdotem utrumque , una cum vase quod habebant aquae sacrae plenum , provolvunt in terram . 
Th . 
Hoc praemii tulit pro sua actione parochus ? 
An . 
Tulit : et tamen maluit hoc perpeti , quam deserere coeptam fabulam . 
His ita gestis , ubi reditum est ad colloquium , depraedicat apud Polum Faunus , quanto fuisset in periculo , et quam fortiter utrumque cacodaemonem suis verbis profligasset : iamque certam conceperat fiduciam , nullum esse tam noxium aut impudentem daemonem , qui posset in circulum irrumpere . 
Th . 
Faunus ille non multum abest a fatuo . 
An . 
Nihil adhuc audisti . 
Hucusque progressa fabula , commodum supervenit Poli gener : nam eius filiam duxerat natu maximam : iuvenis , ut scis , ingenio mire festivo . 
Th . 
Scio : nec abhorrens ab huiusmodi iocis . 
An . 
Abhorrens ? 
Nullum ille vadimonium non desereret , si talis vel spectanda , vel agenda esset fabula . 
Huic socer rem omnem denarrat , atque illi delegat partes , ut animam agat . 
Sumit ornatum , ac lubens ; convolvit se linteo , quemadmodum apud nos solent funera : habet prunam vivam in testa , quae per linteum reddebat speciem incendii . 
Sub noctem itum est ad locum , ubi haec agebatur fabula . 
Audiuntur miri gemitus . 
Faunus expedit exorcismos omnes . 
Tandem procul inter vepretum ostendit sese anima , subinde ostentans ignem , ac misere suspirans . 
Hanc cum Faunus obtestaretur , ut eloqueretur quisnam esset , subito prosiliit e vepreto Polus ornatu cacodaemonis , fictoque fremitu : , inquit , ; ac subinde procurrit usque ad oram circuli , velut impetum facturus in exorcistam ; moxque velut submotus verbis exorcismi , et vi aquae sacrae , quam illi multa aspersit , retrocessit . 
Tandem abacto paedagogo daemone , nascitur dialogismus Fauni cum anima . 
Percunctanti et obtestanti , respondit se esse animam Hominis christiani . 
Rogata , quo nomine vocaretur , respondit : . 
, inquit , . 
Iamque ex communi nomine res coepit illi magis esse cordi , ut Faunus Faunum liberaret . 
Cum Faunus multa percunctaretur , ne diutina confabulatio proderet fucum , subducebat sese anima , negans sibi fas esse diutius colloqui , quod tempus urgeret , quo cogeretur abire , quo liberet daemoni ; pollicita tamen est , sese postridie redituram , hora qua fas esset . 
Rursus convenitur in aedibus Poli , qui choragus erat fabulae . 
Ibi denarrat exorcista , quid esset gestum , nonnulla etiam admentiens , quae sibi tamen persuadebat esse vera . 
Adeo favebat negotio , quod agebatur . 
Iam hoc compertum erat , scilicet , animam esse Christianam , quae sub inclementissimo daemone diris cruciatibus vexaretur . 
Huc omnis conatus intenditur . 
Verum in exorcismo proximo ridiculum quiddam accidit . 
Th . 
Obsecro quidnam ? 
An . 
Cum Faunus evocasset animam , Polus , qui daemonem agebat , prorsus sic assiliit , quasi intra circulum irrupturus , cumque contra Faunus pugnaret exorcismis , multamque vim aquae aspergeret , tandem exclamat daemon , se ne pili quidam facere ista omnia : , inquit . 
Id cum Polus ioco diceret , tamen forte fortuna verum dixisse visus est : nam exorcista hoc dicto tactus , ilico recepit se in centrum circuli , et nescio quid immussavit in aurem parocho . 
Id Polus sentiens , recepit sese , ne quid audiret , quod audire fas non esset . 
Th . 
Sane polus religiosum ac verecundum agebat daemonem . 
An . 
Sic est , reprehendi poterat actio , quod parum meminisse decori . 
Exaudivit tamen parochi vocem indicentis satisfactionem . 
Th . 
Quam ? 
An . 
Ut ter diceret praecationem dominicam : ex hoc coniiciebat , illum ter habuisse rem eadem nocte . 
Th . 
Hoc sane regularis ille praeter regulam . 
An . 
Homines sunt et lapsus erat humanus . 
Th . 
Perge : quid deinde factum . 
An . 
Iam Faunus ferocior redit ad oram circuli , et vitro provocat daemonem . 
At ille iam timidior refugiebat . 
, inquiens : . 
Persuasum est hoc multis , quae semel sacerdoti confessus sis , prorsus abolita esse e memoria daemonis , ne possit opprobrare . 
Th . 
Iocum plane ridiculum narras . 
An . 
Sed , ut aliquando finiam fabulam , diebus aliquot hunc in modum colloquium habitum est cum anima . 
Summa huc evasit . 
Roganti exorcistae , num qua via posset a cruciatu liberari , respondit ille , posse , si pecunia , quam reliquisset fraude partam , restitueretur . 
Ibi Faunus , , inquit , ? 
Respondit , et hoc profuturum . 
Heic exhilaratus exorcista , summa diligentia percunctatus est , quanta esset summa . 
Illa dixit , ; quod illi erat bonum atque commodum . 
Indicavit et locum , sed procul dissitum , ubi thesaurus heic defossus esset . 
Praescripsit in quos usus vellet impendi . 
Th . 
In quos ? 
An . 
Ut tres susciperent peregrinationem , quorum unus adiret limina Petri , alter iret salutaturum Iacobum Compostellanum , tertius oscularetur pectinem Iesu , qui est Treveris . 
Deinde per aliquot monasteria magna vis psalteriorum , ac missarum perageretur . 
Quod superesset , ipse pro suo arbitratu dispensaret . 
Iam totus erat in thesauro Fauni animus ; illum toto pectore devorat . 
Th . 
Vulgaris morbus est , quanquam hoc nomine peculiariter male audiunt sacerdotes . 
An . 
Ubi nihil esset omissum , quod ad pecuniae negotium pertineret , exorcista submonitus a Polo , coepit animam de curiosis artibus percunctari , de alcumistica , deque magia . 
Et ad haec anima quaedam respondit pro tempore , caeterum pollicita , se plura indicaturam , simul atque illius opera liberata fuisset a paedagogo daemone . 
Sit hic , si videtur , tertius fabulae actus . 
In quarto Faunus coepit ubique serio praedicare rem prodigiosam , nihil aliud crepare in colloquiis , in conviviis ; polliceri monasteriis magnifica quaedam : et omnino nihil iam humile loquebatur . 
Adiit locum , reperit signa , non ausus tamen est effodere thesaurum , quod anima iniecisset scrupulum , ingenti periculo facturum , si prius , quam essent peractae missae , thesaurus attingeretur . 
Iam multis nasutioribus subolebat fucus . 
Cum tamen ille nusquam non depraedicaret suam stultitiam , clam admonitus est ab amicis , praesertim ab Abbate suo , ne qui hactenus habitus esset vir prudens , nunc diversam de se speciem daret omnibus . 
Ille tamen nullius oratione potuit commoveri , quo minus crederet , rem esse seriam , adeoque penitus haec imaginatio occupavit animum hominis , ut praeter spectra et malos genios nihil loqueretur . 
Abierat mentis habitus in ipsam faciem , quae sic pallebat , sic erat extenuata , sic deiecta , ut larvam esse diceres , non hominem . 
Quid multis ? 
minimum aberat a vera dementia , ni celeri remedio succursum fuisset . 
Th . 
Nimirum hic erit extremus actus fabulae . 
An . 
Eum tibi reddam . 
Polus et huius gener huiusmodi technam commenti sunt . 
Effinxerunt epistulam raris litteris descriptam , idque non in chartis vulgaribus , sed in his , in quibus artifices reponunt bracteas auri , subrubentibus , ut scis , luto . 
Epistolae sententia haec erat : . 
Haec epistola clam posita est in altari , ubi facturus erat rem divinam Faunus . 
Ea peracta subornatus est , qui eum submoneret de re , quasi casu deprehensa . 
Nunc eam circumfert epistolam , et ostentat ceu rem sacram : nihilque credit certius , quam eam e coelo perlatam ab angelo . 
Th . 
Istud non est liberasse hominem insania , sed mutasse insaniae genus . 
An . 
Sic est profecto , nisi quod nunc insanit suavius . 
Th . 
Antehac non soleo multum tribuere fabulis , quae vulgo feruntur de spectris ; sed posthac multo minus tribuam : suspicor enim ab hominibus credulis , et Fauni similibus , multa pro veris prodita litteris , quae simili artificio sunt adsimulata . 
An . 
Ego pleraque huius generis esse credo . 
ALCUMISTICA PHILECOUS , LALUS . 
Ph . 
Quid est novae rei , quod sic Lalus apud sese ridet , ac pene in cachinnos solvitur , subinde signans se cruce ? 
Interpellabo felicitatem hominis . 
Salve multum , amicissime Lale . 
Videre mihi admodum felix . 
La . 
Atqui felicior ero , si te impartiam hoc gaudio . 
Ph . 
Fac igitur quam primum me bees . 
La . 
Nosti Balbinum ? 
Ph . 
Senem illum eruditum , ac vitae etiam laudatae ? 
La . 
Sic est , ut dicis , sed nullus est mortalium , qui sapit omnibus horis , aut qui sit undiquaque perfectus . 
Habet hoc vir ille inter multas egregias dotes naevi ; iam olim insanit in artem , quam vocant alcumisticam . 
Ph . 
Haud tu quidem naevum narras , sed insignem morbum . 
La . 
Utcunque est , ille toties delusus ab hoc hominum genere , tamen dudum mirifice passus est sibi dari verba . 
Ph . 
Quo pacto ? 
La . 
Adiit illum sacerdos quidam , salutavit honorifice , mox sic exorsus est : . 
Annuit Balbinus , qui mos est illi ; nam verborum est mire parcus . 
Ph . 
Prudentiae narras argumentum . 
La . 
Verum alter prudentior sic pergit : . 
, inquit Balbinus , . 
, inquit ille , . 
Urgente Balbino ut rem conferret in compendium , , inquit , . 
Ph . 
Rhetorem mihi depingis , non alcumistam . 
La . 
Mox audies alcumistam . 
, inquit , . 
Ad nomen alcumistices nonnihil experrectus est Balbinus , gestu duntaxat : caeterum gemitu iussit ut pergeret . 
Tum ille : , inquit , . 
Cum Balbinus rogasset , quasnam vias diceret , , inquit , . 
Balbino sciscitante , quod esset discrimen viarum : , inquit , . 
Cum hic non faceret obtestandi finem , Balbinus fateri coactus est , se prorsus ignorare , quid esset longatio aut curtatio : iubet exponat ipse vim harum vocum . 
Tum ille : , inquit , . 
Ne longum faciam , cum huiusmodi sermonibus veterator ille amovisset a se suspicionem fuci , fidemque fecisset , sibi viam alteram esse perspectissimam : iam pridem pruriebat Balbino animus . 
Tandem non temperans sibi , , inquit , , inquit ille , . 
Cum Balbinus rogasset , quantum temporis requiretur : , inquit , . 
, inquit Balbinus , . 
Ut rem in pauca conferam , convenit inter eos , ut negotium aggrederentur clam in aedibus Balbini : hac lege , ut ille suppeditaret operam , Balbinus sumptum , lucrum ex aequo ac bono divideretur , quanquam impostor modestus ultro totum lucrum , quod provenisset , Balbino deferebat ; utrinque iuratum est de silentio , quod faciunt qui mysteriis initiantur . 
Iam illico numeratur pecunia , unde artifex mercaretur ollas , vitra carbones , reliquaque , quae ad instruendam officinam pertinent . 
Ibi noster alcumista suaviter in scorta , aleam et compotationes decoquit eam pecuniam . 
Ph . 
Hoc nimirum est vertere rerum species . 
La . 
Urgente Balbino , ut rem aggrederetur : , inquit , . 
Tandem coepit adornari fornax . 
Heic rursus erat opus novo auro , velut illecebra venturi auri . 
Siquidem ut piscis non capitur absque esca , ita aurum alcumistis non provenit , nisi pars auri admisceatur . 
Interea Balbinus totus erat in supputationibus , subducebat enim , si unica pareret quindecim , quantum esset lucri rediturum ex unciis bis mille : tantum enim decreverat insumere . 
Cum hanc quoque pecuniam decoxisset alcumista , iamque mensem unum atque alterum multum operae simulasset circa folles et carbones , roganti Balbino , ecquid procederet negotium , primum obmutuit : urgenti tandem respondit , . 
Caussabatur , erratum in emendis carbonibus : quernos enim emerat , cum abiegnis esset opus , aut colurnis . 
Ibi perierant aurei centum : nec eo segnius reditum est ad aleam . 
Data nova pecunia , mutati carbones . 
Iamque maiore studio res coepta est , quam antea ; quemadmodum in bello milites , si quid secus accidit quam vellent , virtute sarciunt . 
Cum menses iam aliquot ferbuisset officina , et exspectaretur foetus aureus , ac ne mica quidem auri esset in vasis ( iam enim et illud omne decoxerat alcumista ) inventa est alia caussatio , nimirum vitra , quibus usus fuerat , non fuisse temperata sicut oportuit . 
Etenim ut non ex quovis ligno Mercurius fingitur , ita non quibuslibet vitreis conficitur aureum . 
Quo plus erat impensum , hoc minus libebat desistere . 
Ph . 
Sic solent aleatores , quasi non multo satius sit hoc perdere , quam totum . 
La . 
Sic est . 
Deierabat alcumista , nunquam sibi sic impositum fuisse , nunc errore deprehenso caetera fore tutissima , et hoc dispendii magno cum foenore sarturum sese . 
Mutatis vitreis , tertia instaurata est officina . 
Admonebat alcumista , rem felicius successuram , si Virgini matri , quae , ut scis , Paraliis colitur , mitteret aliquot aureos dono , artem enim esse sacram , nec absque favore numinum rem prospere geri . 
Id consilium vehementer placuit balbino homini pio , ut qui nullum praetermitteret diem , quin perageret rem divinam . 
Suscepit religiosam profectionem alcumista , nimirum in proximum oppidulum , atque illic votivam pecuniam decoxit in ganeis . 
Reversus domum , nunciat , sibi summam esse spem , negotium ex animi sententia successurum , adeo divam virginem votis suis visam annuere . 
Ubi multo iam tempore sudatum esset , ac ne mica quidem auri nasceretur usquam , expostulanti Balbino respondit , sibi nihil unquam tale accidisse in vita , toties artem experto ; nec satis posse coniectare , quid esset in causa . 
Quum diu divinatum esset , tandem illud venit in mentem Balbino , num quo die praetermisisset audire sacrum , aut dicere preces horarias , quas vocant : nam nihil succedere his omissis . 
Ibi impostor , , inquit , Tum Balbinus , , inquit , . 
Recipit artifex , se pro praetermissis sacris duobus duodecim auditurum , et pro unica salutatione decem repositurum . 
Cum alcumistam prodigum subinde defecisset pecunia , nec suppeterent petendi causae , tandem hanc technam commentus est : rediit domum admodum exanimatus , ac voce lamentabili , , inquit , . 
Obstupuit Balbinus , et tanti mali causam avebat cognoscere . 
, inquit , . 
Ad hanc vocem expalluit etiam serio Balbinus . 
Nam scis , apud nos capitale esse , si quis alcumisticam exerceat absque principis permissu . 
Pergit ille : , inquit , . 
Roganti quid hoc esset : , inquit , Ibi res ventilata est consultatione . 
Balbinus , quoniam callebat artem Rhetoricam , pulsavit omnes status , si qua periculum vitari posset . 
, inquit , , ait ille . 
. 
Ne defendi quidem factum poterat ob legem manifestam . 
Cum multis in medium adductis , nihil videretur firmi praesidii , tandem alcumista , cui iam opus erat praesenti pecunia : , inquit , . 
Denique cum nihil occurreret Balbino , tandem alcumista , , inquit , . 
Idem visum est Balbino , ac numeravit aureos triginta , quibus redimeret silentium . 
Ph . 
Miram Balbini liberalitatem mihi praedicas . 
La . 
Imo in re honesta citius dentem extudisses ab eo , quam nummum . 
Sic prospectum est alcumistae , cui nihil erat periculi , nisi quod non haberet quod daret amicae . 
Ph . 
Demiror , Balbino in tanto nihil esse nasi . 
La . 
Heic duntaxat naso caret , in caeteris nasutissimus . 
Rursus nova pecunia instruitur fornax , sed praemissa ad Virginem matrem precatiuncula , ut coeptis faveret . 
Iam totus exierat annus , dum , illo nunc hoc nunc illud caussante , luditur opera , et perit impensa . 
Interim exstitit casus quidam ridiculus . 
Ph . 
Quisnam ? 
La . 
Alcumista furtivam consuetudinem habebat cum uxore cuiusdam aulici . 
Maritus concepta suspicione coepit hominem observare . 
Tandem cum illi nunciatum esset , sacrificum esse in cubiculo , praeter exspectationem rediit domum , pulsat ostium . 
Ph . 
Quid facturus homini ? 
La . 
Quid ? 
nihil suave : aut occisurus erat , aut exsecturus . 
Ubi maritus instans minitaretur , se vi effracturum ostium , ni aperiret uxor , magnopere trepidatum est , et circumspicitur praesentaneum aliquod consilium . 
Nec erat aliud , quam quod ipsa dabat res . 
Abiecit tunicam , ac per fenestram angustam deiecit sese , non absque periculo , nec sine vulnere , ac fugit . 
Scis , tales fabulas illico spargi . 
Itaque permanavit et ad Balbinum . 
Neque id fore non divinarat artifex . 
Ph . 
Heic itaque medius tenetur . 
La . 
Imo felicius elapsus est hinc , quam e cubiculo . 
Audi technam hominis . 
Nihil expostulabat Balbinus , sed nubilo vultu satis indicabat , se non ignorare , quod vulgo ferebatur . 
Noverat ille Balbinum esse virum pium , in nonnullis pene dixerim superstitiosum . 
Et qui tales sunt , in quamvis magno peccato facile condonant supplici . 
Itaque data opera iniicit mentionem de successu negotii , queritans non perinde succedere ut solet , aut vellet , addebat , se vehementer mirari , quid esset in causa . 
Ibi per occasionem commotus Balbinus , qui alioqui videbatur destinasse silentium , et erat qui facile commoveretur : , inquit , . 
Ad hanc vocem artifex procubuit in genua , subinde tundens pectum et vultu voceque lacrymabili : , inquit , Ph . 
Credidit ista Balbinus ? 
La . 
Credidit , imo etiam ignovit , et admonuit religiose , ne se praeberet ingratum beatissimae Virgini . 
Numerata est rursus pecunia danti fidem , se posthac rem sacram pure tractaturum . 
Ph . 
Quis tandem finis ? 
La . 
Perlonga est fama , sed ego paucis absolvam . 
Dum eiusmodi commentis diu lusisset hominem , neque mediocrem pecuniarum vim ab eo extorsisset , tandem venit illo qui nebulonem a puero noverat . 
Is facile divinans illum idem agere apud Balbinum , quod nusquam non egerat , clam aggreditur illum , exponit qualem artificem domi suae foveret , monet , ut quam primum ableget hominem , ni mallet ipsum aliquando compilatis scriniis fugere . 
Ph . 
Quid heic Balbinus ? 
Videlicet curavit hominem coniiciendum in carcerem ? 
La . 
In carcerem ? 
Imo numeravit viaticum , obtestans per omnia sacra , ne , quod accidisset , effutiret . 
Et sapuit , mea quidem sententia , qui hoc maluerit , quam esse fabula conviviorum et fori , deinde venire in periculum confiscationis . 
Nam impostori nihil periculi , artis tantum tenebat , quantum asinus quivis ; et in hoc genere favorabilis est impostura . 
Quod si furti crimen intentasset , a suspendio tutum reddebat unctio , neque quisquam lubens gratis alat talem in carcere . 
Ph . 
Miseresceret me Balbini , nisi ipse gauderet deludi . 
La . 
Nunc mihi properandum est in aulam , alias referam his etiam multo stultiora . 
Ph . 
Cum vacabit , et audiam lubens , et fabulam fabula pensabo . 
HIPPOPLANUS AULUS , PHAEDRUS . 
Au . 
Deum immortalem , j semnoproswpe noster Phaedrus , et subinde in coelum suspicit . 
Adoriar . 
Quid accidit novae rei , Phaedre ? 
Ph . 
Quam ob rem istud interrogas , Aule ? 
Au . 
Quoniam e Phaedro mihi videris factus Cato , tanta est in vultu severitas . 
Ph . 
Non mirum , amice ; modo confessus sum peccata mea . 
Au . 
Phy , iam desino mirari . 
Sed dic age , bona fide confessus es omnia ? 
Ph . 
Omnia quae quidem in mentem veniebant , unico duntaxat excepto . 
Au . 
Cur unum hoc reticuisti ? 
Ph . 
Quia nondum potuit mihi displicere . 
Au . 
Oportet esse peccatum suave . 
Ph . 
An peccatum sit , nescio : sed tamen , si vacat , audies . 
Au . 
Audiam equidem lubens . 
Ph . 
Scis quanta sit impostura apud nostros in his , qui vendunt , aut locant equos ? 
Au . 
Plus scio , quam vellem , non semel ab illis delusus . 
Ph . 
Nuper incidit mihi iter , cum satis prolixum , tum etiam accelerandum . 
Adeo quendam ex illis , quem dixisses eius generis minime malum ; et intercedebat mihi cum homine nonnihil etiam amicitiae . 
Narro , mihi rem esse seriam ; opus esse praestrenuo equo : si unquam praebuisset se mihi bonum virum , nunc praestaret . 
Ille pollicetur , sese sic mecum acturum , ut ageret cum fratre suo carissimo . 
Au . 
Fortassis et fratri impositurus . 
Ph . 
Inducit in stabulum , iubet , ut eligam ex omnibus equis quemcunque vellem . 
Tandem unus plus caeteris arridebat . 
Ille probat iudicium meum , deierans , eum equum frequenter a multis expetitum esse ; se eum maluisse servare amico singulari , quam ignotis addicere . 
Conventum est de pretio : numeratur pecunia praesens : conscendo . 
Mira alacritate gestiebat equus in egressu : dixisses feroculum esse : nam erat obesulus et pulchellus . 
Ubi iam equitassem sesquihoram , sensi , plane lassum , ne calcaribus quidem impelli posse . 
Audieram , tales ab illis ad imposturam ali , quos e specie iudicares insignes , caeterum laboris impatientissimos . 
Ego continuo mecum : Captus sum . 
Age , par pari referam , ubi rediero domum . 
Au . 
Quid heic consilii capiebas , eques absque equo ? 
Ph . 
Id quod res dabat , deflexi in proximum vicum ; illic clam apud quendam mihi notum deposui equum , et conduxi alterum : profectus sum quo destinaveram ; reversus sum , reddo conductitium equum , reperio meum sophistam , ut erat , obesum et pulchre requietum : eo vectus redeo ad impostorem : rogo ut in stabulo suo alat dies aliquot , donec repetiero . 
Percunctatur quam commode me gesserit . 
Ego vero deiero per omnia sacra , me nunquam in vita conscendisse tergum equi felicioris ; volasse potius quam ambulasse , nec tam longo itinere nunquam sensisse lassitudinem , nec pilo factum ob laborem macriorem . 
Haec cum illi persuasissem esse vera , tacitus se cum cogitabat , equum illum alium esse , quam hactenus suspicatus esset . 
Itaque priusquam abirem , rogabat , num mihi venalis esset equus : primo negabam ; quod si incideret iter denuo , non facile foret nancisci similem , attamen nihil esse mihi tam carum , quod non esset venale pretio largo , etiamsi quis me ipsum , inquam , cuperet emptum . 
Au . 
Nae tu pulchre Cretensem agebas cum Cretensi . 
Ph . 
Quid multis ? 
Non dimittit me , nisi pronunciata equi indicatura . 
Indicavi non paulo pluris quam emeram . 
Digressus ab homine , mox suborno , qui mihi partem agat huius fabulae , pulchre instructum atque doctum : is ingressus domum inclamat locatorem , ait sibi opus esse insigni equo , et laboris egregie patienti . 
Alter ostendit multus , et pessimum quemque maxime praedicat ; solum illum quem mihi vendiderat , quoniam existimabat vere talem , qualem praedicaveram , non laudat . 
At alter illico rogat , num et ille venalis esset : nam descripseram illi formam equi , et locum indicaram . 
Locator primum obticescere , atque alios ambitiose praedicare . 
Cum iste caeteris utcunque probatis semper ageret de uno illo , tandem locator apud se : . 
Cum instaret ille tandem hic : , inquit , . 
, inquit ille , . 
Indicavit aliquanto pluris , quam indicaram ipsi , captans et hoc lucri . 
Tandem convenit de pretio , datur arrha satis magna , nempe regalis aureus , ne qua suspicio incideret simulatae emptionis . 
Emptor iubet equo dari pabulum ; se mox ait rediturum , et abducturum : dat etiam stabulario drachmam . 
Ego simulatque cognovi pactionem esse firmam , sic ut rescindi non posset , rursus ocreis et calcaribus armatus redeo ad locatorem , anhelus clamo . 
Adest ille ; rogat quid velim . 
, inquam , , inquit , , inquam , Heic ille : . 
Rogo quam ob rem ? 
, inquit . 
Ibi ego simulata magna perturbatione : , inquam , . 
Incipio rixam ; clamo me perditum . 
Tandem incaluit et ille : , inquit , Cum diu clamassem , aut equum exhiberet , aut emptorem , tandem iratus numerat pretium . 
Emeram quindecim aureis , extimaram viginti sex . 
Ille aestimarat triginta duobus . 
Cogitabat apud se , praestat hoc lucri facere , quam equum reddere . 
Abeo dolenti similis , ac vix placatus etiam data pecunia . 
Ille rogat , ut boni consulam ; se aliis in rebus pensaturum hoc incommodi . 
Sic impositum est impostori . 
Habet equum nullis pretii . 
Exspectat ut , qui arrham dedit , veniat numeratum pecuniam . 
At nemo venit , nec unquam venturus est . 
Au . 
Interim nunquam tecum expostulavit ? 
Ph . 
Qua fronte , aut quo iure id faceret ? 
Convenit quidem semel atque iterum , conquestus est de fide emptoris . 
Verum ego ultro expostulavi cum homine , dicens , illum eo malo dignum , qui praepropera venditione tali equo me spoliarit . 
Hoc est crimen tam bene collocatum , mea sententia , ut non possim inducere animum confiteri . 
Au . 
Ego mihi statuam poscerem , si quid tale designassem ; tantum abest , ut confessurus sim . 
Ph . 
An ex animo loquaris , nescio ; mihi tamen addis animum , quo magis lubeat talibus facere fucum . 
XLII . 
ECHO IUVENIS , ECHO . 
Iu . 
Cupio paucis te consulere , si vacat . 
Ec . 
Vacat . 
Iu . 
Et si venio tibi gratus iuvenis . 
Ec . 
Venis . 
Iu . 
Sed potesne mihi et de futuris dicere verum , Echo ? 
Ec . 
Ecw . 
Iu . 
Et Graece nosti ? 
Quid istuc novi ? 
Ec . 
Novi . 
Iu . 
Qualia tibi videntur Musarum studia ? 
Ec . 
D a . 
Iu . 
Censes igitur terendos auctores , qui conducunt ad bonas literas ? 
Ec . 
Teras . 
Iu . 
Quam igitur mentem habent isti , qui haec studia linguis traducunt suis ? 
Ec . 
Suis . 
Iu . 
Sed utinam harum cultores similiter essent et pietatis studiosi ! 
Ec . 
O si ! 
Iu . 
Nunc quorundam improbitas omnes reddit invisos . 
Ec . 
Iswj . 
Iu . 
Et multis hominum peccatum confertur in nomen eruditionis . 
Ec . 
Onoij . 
Iu . 
Atqui vulgo videntur non infimi . 
Ec . 
Fimi . 
Iu . 
Quid facere censes eos , qui terunt aetatem in sophistico doctrinae genere ? 
Ec . 
Nere . 
Iu . 
Fortassis telas aranearum ? 
Ec . 
Harum . 
Iu . 
At Penelopes telas texunt ac retexunt . 
Ec . 
Texunt . 
Iu . 
Cui suades , ut me dem vitae instituto ? 
Ec . 
Tuto . 
Iu . 
Erit auspicatum , si uxorem duxero ? 
Ec . 
Sero . 
Iu . 
Quid si mihi veniat usu , quod his , qui incidunt in uxores parum pudicas , parumque frugiferas ? 
Ec . 
Feras . 
Iu . 
Atqui cum talibus morte durior est vita . 
Ec . 
Vita . 
Iu . 
Siccine in rebus humanis dominari fortunam . 
Ec . 
Unam . 
Iu . 
Magis fortassis expedit , ut aliquis prae coniugio monachi institutum eligat . 
Ec . 
Ligat . 
Iu . 
Quid superest remedii , ubi quem adstrinxerit iam nodus insolubilis ? 
Ec . 
Bilis . 
Iu . 
Attamen miserum est homines vivere solos . 
Ec . 
Olwj . 
Iu . 
Cuiusmodi censes horum temporum plerosque monachos ? 
Ec . 
Acoj . 
Iu . 
Quid igitur istos movet , qui suspiciunt illos ut semideos ? 
Ec . 
D ; oj . 
Iu . 
Quid captant plerique qui ambiunt sacerdotium . 
Ec . 
Otium . 
Iu . 
Praeterea nihil habet sacerdos ? 
Ec . 
K ; rdoj . 
Iu . 
Quid bonae rei contigit illis , qui fiunt episcopi ? 
Ec . 
K ; poi . 
Iu . 
At nulli magis vivunt in ocio . 
Ec . 
Scio . 
Iu . 
Quae res illos admonere poterit , ut intelligant , quantum sustineant onus ? 
Ec . 
O no ; j . 
Iu . 
Ergo res praeclara sacerdotium , si quis se in eo gerendo qualem oportet praebeat ? 
Ec . 
Beat . 
Iu . 
Quid fructus erit , si me conferam in aulam eorum , qui praecellunt monarchica dignitate . 
Ec . 
Ath . 
Iu . 
At non paucos video , qui solent illinc sibi praeclaram felicitatem ariolari . 
Ec . 
L ; roi . 
Iu . 
At interim dum incedunt holosericati , vulgo videntur homines magnifici . 
Ec . 
Fici . 
Iu . 
Foris igitur aureos , intus ficulneos homines dicis , si quis inspiciat cominus ? 
Ec . 
Minus . 
Iu . 
Nihil igitur praeclari sunt , quos pro diis veneramur byssinos ? 
Ec . 
S noj . 
Iu . 
Nec militare genus magno aestimabis fortasse . 
Ec . 
Asse . 
Iu . 
Magnum quiddam pollicentur , qui e sideribus et futura praedicunt Astrologi . 
Ec . 
L ; goi . 
Iu . 
At strenue laborant Grammatici . 
Ec . 
E ; k ; . 
Iu . 
Non placent , opinor , leguleii homines semper famelici . 
Ec . 
L ; koi . 
Iu . 
Qualis ero , si fiam opifex . 
Ec . 
Faex . 
Iu . 
Itane nihil praeterea adferunt artes boni aut mali ? 
Ec . 
Ali . 
Iu . 
Fuerone beatus si perseveravero in bonis literis ? 
Ec . 
Eris . 
Iu . 
Sed quae res dabit ut adsit pietas ? 
Ec . 
Aetas . 
Iu . 
Decem iam annos aetatem trivi in Ciceronem . 
Ec . 
One . 
Iu . 
Unde tibi subit me asinum dicere ? 
Ec . 
E re . 
Iu . 
Non placet igitur is , qui se per omnem vitam tantum in hoc torqueat , ut fiat Ciceronianus . 
Ec . 
Anouj . 
Iu . 
Quid superest natu grandibus , quorum aetas ad haec discenda non est tempestiva ? 
Ec . 
Stiva . 
Iu . 
Facundior esses , opinor , si longius abessem . 
Ec . 
Essem . 
Iu . 
Non me delectant sermones dissyllabi . 
Ec . 
Abi . 
Iu . 
Coepi prior ; video non posse vitari , quin posterior desinas . 
Ec . 
Sinas . 
Iu . 
Iam igitur tibi videor satis instructus ad ea probe gerenda , quae sunt in vita ? 
Ec . 
Ita . 
Iu . 
Proinde si me voles abire , dicito . 
Ec . 
ito . 
XLIII . 
POLUDAITIA DISPAR CONVIVIUM SPUDUS , APITIUS . 
Sp. Heus heus , Apiti . 
Ap. Non audio . 
Sp. Heus , inquam , Apiti . 
Ap. Quis hic est tam molestus interpellator ? 
Sp. Est seriae rei quiddam , quod te volo . 
Ap. At ego ad rem seriam propero . 
Sp. Quonam ? 
Ap. Ad coenam . 
Sp. Hac ipsa de re tecum volebam agere Ap. Non vacat nunc actoribus operam dare , ne actum agam . 
Sp. Nihil feceris dispendii ; comitabor te quo properas . 
Ap. Age dic , modo tribus verbis . 
Sp. Magno studio molior convivium , in quo nulli displiceam convivarum , placeam omnibus . 
Eius artis quoniam tu principatum tenes , ad te velut ad oraculum confugio . 
Ap. Responsum accipe , et quidem iuxta veterum morem , ; mmetron : Nulli ut displiceas , nullum invitare memento . 
Sp. Atqui solemne est epulum ; multos excipiam oportet . 
Ap. Quo plures invitaris , hoc pluribus displiceas oportet . 
Quae fuit unquam tam bene vel conscripta , vel acta fabula , ut toti placuerit theatro ? 
Sp. Sed age , Comi delicium Apiti , subleva me tuo consilio ; habebo te posthac numinis loco . 
Ap. Sit igitur hoc primum consilium : Ne conare quod fieri non potest . 
Sp. Quidnam ? 
Ap. Ut convivator omnibus placeas . 
Tanta est palatorum varietas . 
Sp. At saltem ut paucioribus displiceam . 
Ap. Voca paucos . 
Sp. Non licet . 
Ap. Voca pares , et ingeniis congruentes . 
Sp. Ne id quidem mihi liberum est . 
Vitari non potest , quin et multos vocem , et dissimiles , denique nec eiusdem linguae neque nationis homines . 
Ap. Nae tu mihi vere convicium narras , non convivium ; in quo facile possit talis exoriri lusus , qualem Hebraei narrant accidisse in structura Babel , ut petenti frigidum aliquis porrigat calidum . 
Sp. Opitulare , te quaeso ; gratum experieris ac memorem . 
Ap. Age , quando electio non est tui arbitrii , in re mala dabo bonum consilium . 
Haud parvi refert ad hilaritatem convivii , quo quisque loco sedeat . 
Sp. Verissimum . 
Ap. Ea res ut tibi cedat prospere , fac ut sortibus distribuantur accubitus . 
Sp. Pulchre mones . 
Ap. Deinde ne sic paulatim a summo ad imum procedant patinae , ut sigma litterae , vel serpentis potius imaginem pingant , aut ultro citroque reciprocent , quemadmodum olim in conviviis myrtus tradi solet . 
Sp. Quid igitur ? 
Ap. Sed ad singulas convivarum tetradas appone patinas ternas , sic ut quarta media promineat , quemadmodum pueri tribus nucibus imponunt quartam ; in singulis sit aliud atque aliud cibi genus , quo quisque quod libet eligat . 
Sp. Placet . 
Sed quoties mutabo patinas ? 
Ap. Quot partibus constat oratio rhetorica ? 
Sp. Quinque , ni fallor . 
Ap. Quot actibus constat fabula ? 
Sp. Apud Horatium legi : . 
Ap. Toties mutabis patinas , ut prooemium sit iusculentum , conclusio vel epilogus ex variis bellariorum generibus conflatus . 
Sp. Quem probas in patinis ordinem ? 
Ap. Eundem quem Pyrrhus in acie . 
Sp. Quid ais ? 
Ap. Quemadmodum in oratione , ita nec in convivio decet prooemium esse elaboratum . 
Rursus epilogus varietate commendetur potius quam apparatu . 
In tribus itaque mediis servanda Pyrrhi disciplina , ut in utroque cornu sit aliquid eximium , in media acie vulgarior apparatus . 
Hoc pacto fiet , ut nec sordidus videare , nec fastidiosa copia sis molestus . 
Sp. Satis expedita de cibis ; superest , ut , quomodo bibendum , doceas . 
Ap. Nulli omnium cyathum appones , sed pueris dato negotium , ut ubi percunctati didicerint , quo quisque vini genere delectetur , alacriter ad nutum cuique quod volet porrigant . 
Ea ex re duplex erit commodum . 
Nam et parcius bibetur , et iucundius ; non solum ob id , quia subinde recens dabitur potus , verum etiam quod nemo bibet nisi sitiens . 
Sp. Optimum profecto consilium . 
Sed qui fieri poterit , ut hilarescant omnes ? 
Ap. Id ut fiat , partim in te situm est . 
Sp. Quinam ? 
Ap. Tenes illud : Sp. Quorsum istud ? 
Ap. Ut convivas comiter excipias , fronteque hilari compelles , sermonem ad cuiusque aetatem , affectum , ac mores attemperans . 
Sp. Accedam , ut dicas melius . 
Ap. Nosti linguas . 
Sp. Propemodum omnium . 
Ap. Ut sua quemque lingua subinde appelles , utque convivium fabulis amoenioribus hilarescat , varias misce materias de rebus . 
Quarum quisque libenter meminit , et nullius dolore audiuntur . 
Sp. Quas dicis huiusmodi materias ? 
Ap. Sunt peculiares ingeniorum differentiae , quas ipse melius perspicies ; ego generatim attingam aliquot . 
Senes gaudent ea memorare , quae multorum fugiunt memoriam , admiratores temporum in quibus ipsi floruerunt . 
Matronis dulce est refricari memoriam eius temporis , cum a procis ambirentur . 
Nautae , quique diversas ac longinquas mundi regiones inviserunt , libenter ea narrant , quae , quia nemo vidit , mirantur omnes . 
Est et ante actorum malorum , iuxta proverbium , iucunda recordatio , si modo eius sint generis , ut cum probro coniuncta non sint , veluti militiae , profectionum , naufragiorumque discrimina . 
Postremo de sua cuique arte grata est confabulatio , deque hisce rebus , quarum usucallet . 
Haec sunt ferme generalia . 
Peculiares affectus singulatim describi non queant , sed exempli caussa : est aliquis laudis appetentior , alius vult haberi doctus , alius gaudet videri dives ; est hic loquacior , ille pauciloquus ; nonnullos reperies tetricos , alios contra blandiores . 
Sunt qui nolint videri senes , cum sint ; sunt rursus qui velunt haberi grandiores quam sint , affectantes hoc esse mirandi , quod belle portant aetatem ; sunt foeminae quae sibi de forma placent , sunt aliae putidulae . 
His cognitis affectibus , haud difficile est miscere sermones unicuique gratos , vitatis his , qui moerorem afferunt . 
Sp. Nae tu perpulchre tenes artem convivatoriam ! 
Ap. Phy ! 
Si tantundem temporis et operae mihi consumptum esset in utroque Iure , Medicina ac Theologia , quantum impensum est huic arti , iam dudum et inter Iureconsultos , Medicos ac TheologosDoctoris et titulum et lauream tulissem . 
Sp. Credo . 
Ap. Sed heus tu , ne quid erres , heic cavendum est , ne fabulae sint nimium prolixae , aut ne exeant in temulentiam . 
Quemadmodum enim vino nihil iucundius , si modice sumpseris , contra nihil molestius , si supra quam sat est sumpseris : ita usu venit in fabulis . 
Sp. Vera praedicas . 
Sed huic incommodo quodnam ostendis remedium ? 
Ap. Ubi senseris suboriri t ; n ; oinon m ; qhn , per occasionem interseca sermonem , et argumentum diversum intersere . 
Frustra , opinor , te monerem , ne cui suus dolor in convivio refricetur , utcunque Plato iudicat , in conviviis quibusdam vitiis esse medendum , vino discutiente tristitiam , et offensae memoriam abolente . 
Verum illud te monitum oportuit , ne nimium crebro salutes convivas ; tametsi probo , ut interdum obambulans , nunc hos , nunc illos comiter appelles : oportet enim convivatorem bonum motoriam agere fabulam . 
Nihil autem incivilius , quam ibi commemorare , quod cibi genus sit , qua coctum arte , quanti emptum . 
Idem de vino dictum puta . 
Quin extenuandum etiam modice quod apponitur . 
Alioqui nimis diligens extenuatio apparatus , idem agit quod ostentatio . 
Satis est bis aut ad summum ter dixisse , . 
. 
Interdum sales aspergendi sunt , sed qui nihil habeant dentis . 
Profuerit et illud , subinde sua quemque compellare lingua , sed paucis . 
Dicendum erat initio , quod mihi nunc tandem venit in mentem . 
Sp. Quidnam ? 
Ap. Si non placet sortito dare locos , cura ut tres ex omnibus eligas natura festivos , minimeque mutos , quorum unum collocabis in capite mensae , alterum e regione , tertium in medio , qui silentium ac tristitiam caeterorum discutiant . 
Quodsi perspexeris , convivium vel silentio tristius esse , vel clamoribus tumultuosum , aut etiam ad rixas tendere . 
Sp. Hoc crebro fit apud nos : quid tum faciendum ? 
Ap. Accipe rem mihi multo usu compertam . 
Sp. Exspecto . 
Ap. Inducito duos mimos , sive galwtopoio ; j , qui sine voce ridiculum aliquod argumentum gesticulatione repraesentent . 
Sp. Cur sine voce ? 
Ap. Ut par sit omnium voluptas , aut nihil loquantur , aut lingua loquantur omnibus aeque ignota ; gestibus loquentes , omnes pariter intellegent . 
Sp. Quod argumentum mihi narras , non satis intellego . 
Ap. Sunt innumera , puta uxorem decertantem cum marito de principatu , aut simile quippiam e media vita . 
Quo magis erit ridicula saltatio , hoc plus erit omnibus voluptatis . 
Hos oportet esse semifatuos ; alioqui qui plane fatui sunt , quaedam interdum effutiunt imprudentes , quae laedunt . 
Sp. Ita tibi precor semper propitium Comum , ut mihi dedisti fidele consilium . 
Ap. Addam coronidem , quin potius repetam , quod initio dixeram , ne nimius sis anxius , ut placeas omnibus , non heic tantum , sed in omni vita , atque ita fiet , ut citius placeas omnibus : optimum enim in vita , . 
XLIV . 
DE REBUS AC VOCABULIS BEATUS , BONIFACIUS . 
Be . 
Salvus sit Bonifacius . 
Bo . 
Etiam atque etiam salvus sit Beatus . 
Sed utinam essemus uterque quod dicimur , tu dives , ego formosus . 
Be . 
Itane parum tibi videtur , habere nomen magnificum ? 
Bo . 
Mihi quidem minimi momenti , nisi res adsit . 
Be . 
At plerique mortales aliter affecti sunt . 
Bo . 
Fieri potest ut mortales sint isti , homines esse non credo . 
Be . 
Et homines sunt , o bone , nisi putas , etiam nunc sub humana specie camelos et asinos obambulare . 
Bo . 
Hoc citius crediderim , quam homines esse , qui pluris nomen faciunt , quam rem . 
Be . 
In certis rerum generibus , fateor , plerique malunt rem , quam nomen , in multis contra . 
Bo . 
Hoc quid fit , non satis assequor . 
Be . 
Atque penes nos ipsos exemplum est . 
Tu Bonifacius diceris , et habes quod diceris : sed si esset alterutro spoliandus , utrum males habere malam faciem , an pro Bonifacio dici Cornelius ? 
Bo . 
Equidem malim vel Thersites dici quam habere prodigiosam faciem : an bonam habeam , nescio . 
Be . 
Item ego si dives essem , et aut res , aut nomen esset deponendum , malim Irus dici quam re spoliari . 
Bo . 
Assentior vera loquenti . 
Be . 
Idem usu veniet , opinor , in his qui sunt prospera valetudine , aut aliis corporis praediti commodis . 
Bo . 
Probabile est . 
Be . 
At quam multos videmus , qui mallent nomen eruditi piique viri , quam esse docti bonique ! 
Bo . 
Plurimos istiusmodi novi . 
Be . 
An non apud nos plus habet momenti nomen , quam res ? 
Bo . 
Videtur . 
Be . 
Iam si quis nobis adesset Dialecticus , qui scite definiret , quid sit Rex , quid Episcopus , quid Magistratus , quid Philosophus , fortassis et heic inveniremus qui mallent nomen , quam rem . 
Bo . 
Ita profecto , si Rex est qui legibus et aequitate populi commodum spectat , non suum , si Episcopus , qui totus invigilat gregi Dominico , et si Magistratus est , qui ex animo consulit Reipublicae , et si Philosophus , qui neglectis fortunae commodis , tantum studet bonae menti parandae . 
Be . 
Heic vides , quantum huius generis exemplorum possum aggerere . 
Bo . 
Sane plurimum . 
Be . 
An hos omnes negabis esse homines ? 
Bo . 
Vereor , ne nos ipsi citius nomen hominis amittamus . 
Be . 
At si homo est animal rationale , quantum abest hoc a ratione , ut in corporis commodis verius quam bonis , et in externis , quae fortuna dat simul et eripit , cum libet , rem malimus , quam nomen ; in verbis animi bonis nomen pluris faciamus , quam rem ? 
Bo . 
Praeposterum mehercule iudicium , si quis attendat . 
Be . 
Eadem autem est ratio in contrariis . 
Bo . 
Exspecto quid dicas . 
Be . 
Idem iudicandum de nominibus rerum fugiendarum , quod dictum est de vocabulis expetendarum . 
Bo . 
Apparet . 
Be . 
Magis enim horrendum est , esse tyrannum , quam tyranni nomen , et si malus Episcopus , iuxta sententiam Evangelicam , fur est et latro , non tam haec nomina sunt nobis detestanda , quam ipsa res . 
Bo . 
Convenit sane . 
Be . 
Tu de caeteris similiter colligito . 
Bo . 
Prorsus intelligo . 
Be . 
Nonne fatui nomen adversantur omnes ? 
Bo . 
Et quidem maxime . 
Be . 
Nonne fatuus esset , qui aureo piscaretur hamo , qui vitrum anteponeret gemmis , qui cariores haberet equos quam uxorem ac liberos ? 
Bo . 
Is esset quovis Coroebo stultior . 
Be . 
At non tales sunt qui procurrunt in militiam , spe lucri non admodum magni , corpus et animum exponentes periculo ; qui student congerendis opibus , cum animum habeant omnium bonarum rerum egenum ; qui vestes et aedes exornant , cum animus neglectus ac squallidus iaceat ; qui corporis valetudinem anxie tuentur , animam tot capitalibus morbis laborantem negligunt ; denique qui fugacissimis huius vitae voluptatibus cruciatus merentur aeternos ? 
Bo . 
Ipsa ratio fateri cogit , plus quam fatuos esse . 
Be . 
Atqui his fatuis cum plena sint omnia , vix invenias , qui ferre possit fatui vocabulum , cum adeo non abhorreant a re . 
Bo . 
Sic est profecto . 
Be . 
Age , scis quam sint apud omnes invisa vocabula mendacis ac furis . 
Bo . 
Sunt invisissima , nec sine caussa . 
Be . 
Fateor . 
Sed ut stuprare coniuges alienas sit furto sceleratius , tamen adulteri cognomine quidam etiam gloriantur , ad furti convicium illico stricturi gladium . 
Bo . 
Ita res habet apud complures . 
Be . 
Ita cum multi scortis vinoque perditissimi sint , et sint libenter ac palam , tamen ad ganeonis nomen offenduntur . 
Bo . 
Hi nimirum rem sibi gloriae ducunt , cum vocem rei debitam horreant . 
Be . 
Sed vix aliud nomen auribus nostris videtur intolerabilius , quam mendacis . 
Bo . 
Novi qui hoc convicium caede sint ulti . 
Be . 
Sed utinam pariter abominentur rem . 
Nunquam accidit tibi , ut , qui promiserat se mutuum ad certum diem redditurum , falleret ? 
Bo . 
Frequenter ; etiam cum id deierasset , neque id semel , sed iterum atque iterum . 
Be . 
Fortasse non erant solvendo . 
Bo . 
Imo erant , sed commodius esse ducebant non reddere creditum . 
Be . 
An hoc non est mentiri ? 
Bo . 
Planissime . 
Be . 
Auderes istiusmodi creditorem sic compellare : ? 
Bo . 
Non , nisi paratus essem ad pugnam . 
Be . 
An non simili modo quotidie verba dant latomi , fabri aurifices et vestiarii , pollicentes ad certum diem , nec tamen praestantes , etiamsi magni referat tua ? 
Bo . 
Mira impudentia ! 
sed adde his advocatos pollicentes operam . 
Be . 
Potes addere sexcenta nomina : nemo tamen horum laturus sit mendacis vocabulum . 
Bo . 
Hoc genere mendaciorum plena sunt omnia . 
Be . 
Itidem furis nomen nemo tolerat , cum a re non perinde omnes abhorreant . 
Bo . 
Exspecto ut dicas clarius . 
Be . 
Quid interest inter eum , qui rem tuam tollit e scrinio , et inter eum , qui depositum abiurat ? 
Bo . 
Nihil , nisi quod sceleratior est , qui spoliat etiam fidentem . 
Be . 
At quam pauci sunt , qui depositum reddunt , aut si reddunt , non dant integrum ? 
Bo . 
Opinor esse perpaucos . 
Be . 
Nemo tamen istorum ferat furis vocabulum , cum rem non horreant . 
Bo . 
Admodum . 
Be . 
Iam mihi reputa , quid vulgo fiat tractandis pupillorum bonis , in testamentis ac legatis , quantum haereat digitis tractantium ? 
Bo . 
Frequenter totum . 
Be . 
Furtum amant , vocabulum detestantur . 
Bo . 
Maxime . 
Be . 
Quid agant , qui res fisci tractant , qui monetam publicam cudunt deteriorem , qui nunc aucta , nunc diminuta nummorum aestimatione , privatorum rem accidunt , fortasse nobis non admodum liquet : de his , quae quotidie experimur , loqui fas est . 
Qui sumit mutuum , aut qui conflat aes alienum hoc animo , ut reddat , si liceat , nunquam , quantulum abest a fure ? 
Bo . 
Cautior fortasse dici potest , melior nequaquam . 
Be . 
At horum cum ingens ubique sit numerus , nemo tamen tolerat furis nomen . 
Bo . 
Animum solus Deus novit : proinde apud homines obaerati vocantur , non fures . 
Be . 
Quantuli refert , quo nomine dicantur apud homines , modo sint fures apud Deum ? 
certe suus cuique notus est animus . 
Ad haec qui , cum debeat multum , quod obtigit pecuniae nequiter prodigit ; qui , posteaquam decoxit in una civitate , delusis creditoribus fugit in aliam , hospites quaerens , quibus imponat , idque facit crebrius ; nonne satis declarat quo sit animo ? 
Bo . 
Satis superque . 
Sed tamen isti solent fucare colore quod faciunt . 
Be . 
Quonam ? 
Bo . 
Multum multisque debere , praedicant sibi cum magnatibus , atque adeo Regibus , esse commune , eoque qui sunt hoc ingenio praediti , fere nobilitatis opinionem affectant . 
Be . 
In quem usum ? 
Bo . 
Dictu mirum , quantum equiti licere velint . 
Be . 
Quo iure ? 
quibus legibus ? 
Bo . 
Haud aliis quam quibus praefecti maris vendicant sibi quidquid eiectum est naufragio , etiamsi extet dominus ; quibus alii suum esse volunt , quidquid apud furem aut praedonem deprehenderint . 
Be . 
Istiusmodi leges possent ipsi fures condere . 
Bo . 
Et facerent , si queant tueri , et haberent quod excusarent , si bellum indicant prius , quam furentur . 
Be . 
Quis hoc iuris dedit equiti potius , quam pediti ? 
Bo . 
Militiae favor . 
Sic enim exercentur ad bellum , quo promptiores sint ad spoliandum hostem . 
Be . 
Sic , opinor , Pyrrhus exercebat suos ad bellum . 
Bo . 
Non , sed Lacedaemonii . 
Be . 
Abeant in malam crucem cum suo exercitio . 
Sed unde nomen hoc tantae praerogativae ? 
Bo . 
Quibusdam obvenit a maioribus , alii mercantur aere , quidam adsciscunt . 
Be . 
An licet adsciscere cuilibet ? 
Bo . 
Licet , si mores respondeant . 
Be . 
Qui ? 
Bo . 
Si nihil bonae rei gerat , si splendide vestiatur , si incedat annulatus , si gnaviter scortetur , si aleam ludat assidue , si certet chartis , si compotationibus ac voluptatibus aetatem absumat , si nihil loquatur plebeium , sed arces , pugnas , ac bella mera crepet , Thrasonica omnia . 
Illi sibi permittunt bellum , cui velint , indicere ; etiamsi , pedem ubi ponant , non habeant . 
Be . 
Equites mihi narras equuleo dignos . 
Bo . 
XLV . 
CHARON CHARON , GENIUS ALASTOR . 
Ch . 
Quid ita properas gestiens , Alastor ? 
Al . 
Opportune tu quidem , o Charon . 
Ad te properabam . 
Ch . 
Quid novae rei ? 
Al . 
Nuntium fero , tibi Proserpinaeque laetissimum futurum . 
Ch . 
Effer igitur quod fers , teque exonera . 
Al . 
Furiae non minus gnaviter quam feliciter gesserunt suum negotium , nullam orbis partem non infecerunt malis tartareis , dissidiis , bellis , latrociniis , pestilentiis , adeo ut plane iam calvae emissis colubris sint , et exhaustae venenis obambulent , quaerentes quidquid usquam est viperarum et aspidum , quando tam glabrae sunt quam ovum , et pilum non habent in capite , neque quidquam in pectore succi efficacis . 
Proinde tu fac , cymbam ac remos appares . 
Mox enim ventura est tanta umbrarum multitudo , ut verear ne non sufficias omnibus transmittendis . 
Ch . 
Ista nos non fugerant . 
Al . 
Unde rescieras ? 
Ch . 
Ossa pertulerat ante biduum . 
Al . 
Ut illa dea nihil est velocius ! 
Sed quid tu igitur heic cessas relicta cymba ? 
Ch . 
Ita nimirum res ferebat . 
Huc profectus sum , ut mihi compararem validam aliquam triremem . 
Nam mea cymba iam vetustate putris ac sutilis non suffecerit huic operi , si vera sunt quae narravit Ossa . 
Quanquam quid opus erat Ossa ? 
Res ipsa compellit . 
Nam naufragium feci . 
Al . 
Nimirum totus distillas ; suspicabar te redire a balneo . 
Ch . 
Imo enatavi e Stygia palude . 
Al . 
Umbras ubi reliquisti ? 
Ch . 
Natant cum ranis . 
Al . 
Sed quid narravit Ossa ? 
Ch . 
Tres orbis Monarchas capitalibus odiis in mutuum exitium ruere , nec ullam orbis Christiani partem immunem esse a belli furiis : nam tres illi reliquos omnes pertrahunt in belli consortium . 
Omnes esse talibus animis , ut nemo velit alteri cedere , nec Danum , nec Polonum , nec Scotum : nec vero Turcam interim esse in otio , moliri dira : pestilentiam ubique saevire , apud Hispanos , apud Britannos , apud Italos , apud Gallos . 
Ad haec novam esse luem ex opinionum varietate natam , quae sic vitiavit omnium animos , ut nulla usquam sit sincera amicitia , sed frater fratri diffidat , nec uxori cum marito conveniat . 
Spes est , hinc quoque nascituram olim magnificam hominum perniciem , si res a linguis et calamis ad manus pervenerit . 
Al . 
Haec omnia verissime narravit Ossa . 
Nam ipse plura vidi hic oculis , assiduus comes et adiutor Furiarum , quae nullo tempore magis declararunt se suo dignas nomine . 
Ch . 
Atqui periculum est , ne quid daemon exoriatur , qui subito adhortetur ad pacem ; et sunt mortalium animi mutabiles . 
Nam audio , apud superos esse Polygraphum quendam , qui calamo suo non desinit insectari bellum , et ad pacem cohortari . 
Al . 
Ille iam pridem surdis canit . 
Olim scripsit pacis profligatae querimoniam ; nunc eidem exstinctae scripsit epitaphium . 
Sunt alii contra , qui non minus iuvent rem nostram , quam ipsae Furiae . 
Ch . 
Quinam isti ? 
Al . 
Sunt animalia quaedam pullis et candidis palliis , cinericiis tunicis , variis ornata plumiis ; haec nunquam recedunt ab aulis principum : instillant in aurem amorem belli , hortantur eodem proceres ac plebem : in Evangelicis illis concionibus clamitant , bellum esse iustum , sanctum , ac pium . 
Quoque magis mireris hominum fortem animum , clamitant idem apud utramque partem . 
Apud Gallos concionantur , Deum stare pro Gallis , nec vinci posse qui Deum habeat protectorem . 
Apud Anglos et Hispanos , hoc bellum non a Caesare geri , sed a Deo ; tantum praebeant se viros fortes : victoriam esse certam . 
Quod si quis interciderit , eum non perire , sed recta subvolare in coelum , sicut erat , armatum . 
Ch . 
Et habetur istis tanta fides ? 
Al . 
Quid non potest simulata religio ? 
Accedit huc iuventus , rerum imperitia , gloriae sitis , ira , animus , ad id quo vocatur , natura propensus . 
His facile imponitur , nec difficile perpellitur plaustrum suapte sponte propendens ad ruinam . 
Ch . 
Ego istis animalibus lubens aliquid boni fecero . 
Al . 
Appara lautum convivium . 
Nihil potes gratius . 
Ch . 
Ex malvis , lupinis et porris . 
Nam apud nos non alia est , ut scis , annona . 
Al . 
Imo ex perdicibus , capis et phasianis , si vis esse gratus convivator . 
Ch . 
Sed quae res istos movet , ut tantopere promoveant bellum ? 
Aut quid hinc metunt commodi ? 
Al . 
Quia plus emolumenti capiunt e morientibus , quam ex vivis . 
Sunt testamenta , parentalia , bullae multaque alia non aspernanda lucra . 
Denique malunt in castris versari , quam in suis alvearibus . 
Bellum multos gignit episcopos , qui in pace ne teruncii quidem fiebant . 
Ch . 
Sapiunt . 
Al . 
Sed quid opus est triremi ? 
Ch . 
Nihil , si velim in media palude rursus naufragium facere . 
Al . 
Ob multitudinem ? 
Ch . 
Scilicet . 
Al . 
Atqui umbras vehis , non corpora . 
Quantulum autem ponderis habent umbrae ? 
Ch . 
Sint tipulae , tamen tipularum tanta vis esse potest , ut onerent cymbam . 
Tum scis , et cymbam umbratilem esse . 
Al . 
At ego memini videre me , cum esset ingens turba , nec cymba caperet omnes , a clavo tuo tria millia umbrarum pendere nonnunquam , nec tu pondus ullum sentiebas . 
Ch . 
Fateor , tales esse animas , quae paulatim demigrarunt e corpore phthisi aut hectica tenuato . 
Caeterum quae subito revelluntur e crasso corpore , multum corporeae molis se cum ferunt . 
Tales autem mittit apoplexia , synanche , pestilentia , sed praecipue bellum . 
Al . 
Non opinor Gallos aut Hispanos adferre multum ponderis . 
Ch . 
Multo minus quam caeteri ; quanquam et horum animae non omnino veniunt plumeae . 
Caeterum e Britannis , e Germanis belle pastis , veniunt aliquoties tales , ut nuper periclitatus sim decem duntaxat vehens , et nisi iacturam fecissem , perieram una cum cymba , vectoribus et naulo . 
Al . 
Ingens discrimen . 
Ch . 
Quid interea censes fieri , cum accedunt crassi satrapae , thrasones et polymachaeroplacidae . 
Al . 
Ex his qui pereunt in iusto bello , nullos arbitror ad te venire . 
Nam aiunt eos recta subvolare in coelum . 
Ch . 
Quo subvolent , nescio : unum illud scio , quoties bellum est , tot ad me veniunt saucii lacerique , ut demirer , ullum superesse apud superos . 
Nec solum veniunt onustae crapula et abdomine , verum etiam bullis et sacerdotiis , aliisque rebus plurimis . 
Al . 
At ista non deferunt se cum , sed nudae veniunt ad te . 
Ch . 
Verum ; sed quae recentes veniunt , somnia talium rerum se cum adferunt . 
Al . 
Itane gravant somnia ? 
Ch . 
Gravant cymbam meam ; quid dixi gravant ? 
iam demerserunt . 
Postremo tot obolos putas nihil habere sarcinae ? 
Al . 
Equidem arbitror , si ferant aereos . 
Ch . 
Proinde certum est mihi , prospicere de navi , quae sufficiat oneri . 
Al . 
O te felicem ! 
Ch . 
Quid ita ? 
Al . 
Quia propediem ditesces . 
Ch . 
Ob multitudinem umbrarum ? 
Al . 
Nae . 
Ch . 
Si quidem suas opes se cum adferant . 
Nunc qui in cymba deplorant , se apud superos reliquisse regna , praesulatus , abbatias , auri talenta innumera , ad me nihil adferunt praeter obolum . 
Itaque quod iam annis ter mille mihi corrasum est , id totum est effundendum in unam triremem . 
Al . 
Sumptum faciat oportet , qui quaerit lucrum . 
Ch . 
Atqui mortales , ut audio , felicius negotiantur , qui favente Mercurio ditescunt intra triennium . 
Al . 
Sed iidem decoquunt nonnunquam . 
Tuum lucrum minus , sed certius . 
Ch . 
Nescio quam certum : si quis Deus nunc exoriatur , qui res principum componat , sors haec tota mihi perierit . 
Al . 
Ista quidem de re iubeo , ut me sponsore in utramque aurem dormias . 
Intra decennium totum nihil est , quod pacem metuas . 
Unus Romanus pontifex sedulo quidem hortatur ad concordiam ; sed laterem lavat . 
Murmurant et civitates taedio malorum : conferunt susurros populi nescio qui , dictitantes iniquum ut ob privatas iras aut ambitionem duorum triumve res humanae sursum deorsum misceantur : sed vincent , mihi crede , quamlibet recta consilia , Furiae . 
Caeterum quid opus erat hac gratia petere superos ? 
An apud nos non sunt fabri ? 
Certe Vulcanum habemus . 
Ch . 
Pulchre , si quaeram navim aeream . 
Al . 
Minimo accersetur aliquis . 
Ch . 
Ita est , sed deficit nos materia . 
Al . 
Quid audio ? 
Nihil illic silvarum ? 
Ch . 
Etiam nemora , quae fuerant in campis Elysiis , absumpta sunt . 
Al . 
In quem tandem usum ? 
Ch . 
Exurendis ereticorum umbris ; adeo ut nuper coacti simus e terrae visceribus carbones effodere . 
Al . 
Quid ? 
an istae umbrae non possunt minore sumptu puniri ? 
Ch . 
Sic visum est Rhadamantho . 
Al . 
Ubi triremem mercatus eris , unde remiges parabuntur ? 
Ch . 
Meae partes sunt tenere clavum ; remigent umbrae , si velint traiicere . 
Al . 
At sunt quae non didicerunt remum agere . 
Ch . 
Apud me nullus est eximius , remigant et Monarchae , remigant et Cardinales suam quisque vicem , non minus quam plebeii tenues , sive didicerint , sive non didicerint . 
Al . 
Tu fac dextro Mercurio feliciter mercere triremem ; ego non te remorabor amplius . 
Orco laetum adferam nuntium . 
Sed heus heus , Charon . 
Ch . 
Quid est ? 
Al . 
Fac matures reditum , ne te mox obruat turba . 
Ch . 
Imo iam plus quam ducenta millia offendes in ripa , praeter illas , quae natant in palude . 
Properabo tamen quantum licebit . 
Dic illis , me mox adfuturum . 
XLVIII . 
IMPOSTURA LIVINUS , PHILIPPUS . 
Ph . 
Salve , Livine . 
Li . 
Salvebo , si vis ita : sed a me tibi cave . 
Nam est animus imponere tibi , nisi caves . 
Ph . 
Non est admodum metuendus hostis , qui periculum denunciat . 
Sed age , falle si potes . 
Li . 
Ecce iam fefelli , nec sentis adhuc . 
Iterum cave . 
Ph . 
Cum praestigiarum , opinor , artifice mihi res est . 
Nihil enim sentio imposturae . 
Li . 
Rursus adverte mentem tuam , ni velis decipi , sicuti falsus es non semel . 
Ph . 
Heic sum , incipe . 
Li . 
Iam dudum mihi , quod iubes , peractum est . 
Ph . 
Quid actum , aut quid peractum ? 
Nihil sentio doli . 
Li . 
Iam toties admonitus saltem adhibe attentum animum . 
Ph . 
Novum praestigiarum genus . 
Ludor , ut ais , neque quidquam artis sentio , cum observem et oculos , et manus , et linguam tuam . 
Sed age , rursus incipe . 
Li . 
Iterum atque iterum incipio , atque adeo toties facio , neque tu assequeris laqueos . 
Ph . 
Qua re mihi laqueos tendis ? 
Li . 
Haec tibi , inquam , lingua dolos parat , nec auribus sentis , nec oculis vides . 
Nunc saltem habe attentos oculos et aures . 
Ph . 
Non possum magis , etiam si de capite ageretur . 
Sed falle rursum . 
Li . 
Iterum ecce fefelli , neque deprehendis artem . 
Ph . 
Enecas . 
Quaeso dic quodnam est hoc praestigiarum genus ? 
Li . 
Hactenus sum tibi locutus carmine , atque adhuc loquor . 
Ph . 
Nihil minus sensi quam istuc . 
Li . 
Primum tibi respondi duobus trimetris iambicis , deinde trochaico tetrametro catalectico . 
Mox meris creticis sum locutus . 
Post haec Phalaecio hendecasyllabo . 
Deinde meris choriambis . 
Ad haec meris anapaestis . 
Rursum tribus Sapphicis . 
Mox Sotadico . 
Postremo Trochaico tetrametro . 
Ph . 
Deum immortalem ! 
quidvis suspicabar potius , quam istud . 
Si vixero , aliquando vicem reponam . 
Li . 
Huc si quid potes . 
Ph . 
Ecce bis par pari retuli , nec dolum percipis . 
Li . 
Hui tam cito ? 
Ph . 
Minatus sum tibi iambico tetrametro catalectico ; mox addidi creticos quinque . 
Li . 
Prorsus accidit , ut video , quod dici solet , Cretensis incidit in Cretensem . 
Ph . 
Sic est ; sed illud precor utrique nostrum , ne nobis unquam occurrat impostura nocentior . 
L. APROSDIONUSA sive ABSURDA ANNIUS , LEUCIUS . 
An . 
Audio te interfuisse nuptiis Pancratii et Albinae . 
Le . 
Nunquam antehac infelicius navigavi , quam hoc tempore . 
An . 
Quid ais ? 
tantam fuisse hominum frequentiam ? 
Le . 
Nec unquam mihi vilior fuit vita , quam id temporis . 
An . 
Vide quid faciant opes . 
Ad meas nuptias pauci convenirent , idque tenues . 
Le . 
Vix fueramus ingressi pelagus , ortus est ingens turbo . 
An . 
Narras deorum coetum . 
Totne aderant viri principes , tot matronae nobiles ? 
Le . 
Boreas dissecuit velum , dissectumque dissipavit . 
An . 
Desponsam novi . 
Nihil fingi potest venustius . 
Le . 
Mox fluctus revulsit clavum . 
An . 
Idem videtur omnibus . 
Nec sponsus admodum illi cedit , ut aiunt , formae gratia . 
Le . 
Quid animi censes nobis illic fuisse ? 
An . 
Sane rarum nunc est virgines nubere . 
Le . 
Remigandum nobis erat . 
An . 
Dotem vix credibilem narras . 
Le . 
Ecce mox aliud malum . 
An . 
Cur puellam nubilem commiserunt tam feroci ? 
Le . 
Apparuit piratarum navis . 
An . 
Profecto sic est : in multis nequitia supplet aetatem . 
Le . 
Ibi nobis geminum fuit bellum , alterum cum mari , alterum cum praedonibus . 
An . 
Hui tantum donariorum ? 
Interim pauperibus nemo dat festucam . 
Le . 
Quid ? 
cederemus ? 
Imo desperatio vitae addebat animos . 
An . 
Vereor ne sint steriles nuptiae , si vera praedicas . 
Le . 
Imo iniecimus harpagones . 
An . 
O rem novam ! 
ante nuptias gravida ? 
Le . 
Si spectasses eum conflictum , fatereris , me non esse foeminam . 
An . 
Ut audio , coniugium hoc non solum ratum est , sed etiam consummatum . 
Le . 
Insiluimus in navim piraticam . 
An . 
At demiror , te vocatum alienum , me praeterito , qui tertio propinquitatis gradu sponsae patrem contingo . 
Le . 
Ipsos in mare praecipites dedimus . 
An . 
Vera praedicas ; infelicium nulli sunt affines . 
Le . 
Quidquid erat praeda , inter nos partiti sumus . 
An . 
Expostulabo cum puella primo quoque tempore . 
Le . 
Mox exorta est subita tranquillitas : dixisses esse Alcedonia . 
An . 
Si illi res est , mihi est animus . 
Nihil moror illius benevolentiam . 
Le . 
Ita pro una duas naves in portum deduximus . 
An . 
Indignetur , qui alit . 
Le . 
Quo eam rogas ? 
In templum , veli partem dicaturus divo Nicolao . 
An . 
Hodie non est liberum mihi : nam ipse domi convivas exspecto ; alias non excusabo . 
LIII . 
SENATULUS sive GUNAIKOSUNEDRION CORNELIA , MARGARETA , PEROTTA , IULIA , CATHARINA . 
Co . 
Quod felix faustumque sit huic ordini , totique Reipublicae foemineae et frequentes hodie convenistis et alacres ; unde spem optimam concipio , futurum , ut Deus propitius cuiquam ea suggerat in animum , quae ad communem omnium et dignitatem , et utilitatem pertinet . 
Scitis , opinor , omnes , quantum hinc commodis nostris decesserit , quod , cum viri quotidianis conventibus suum agant negotium , nos colo telaeque assidentes causam nostram deserimus . 
Itaque res huc devenit , ut nec inter nos sit ulla Reipublicae disciplina , et viri nos pene pro delectamentis habeant , vixque hominis vocabulo dignentur . 
Quod si , qua coepimus , pergamus , divinate vos ipsae , quo tandem res sit evasura : vereor enim verba sinistri ominis eloqui . 
Ut dignitatem nostram negligamus , certe incolumitas debet esse curae . 
At sapientissimus ille rex scriptum reliquit , . 
Habent episcopi suas synodos , habent monachorum greges sua conciliabula , habent milites suas stationes , habent fures sua conventicula : denique habet et formicarum genus suos congressus . 
Solae omnium animantium mulieres nunquam coimus . 
Ma . 
Saepius quam decet . 
Co . 
Nondum interloquendi tempus est ; sinite me perorare ; dabitur singulis dicendi locus . 
Neque novum est quod facimus , vetus exemplum revocamus . 
Siquidem ante annos mille trecentos , ni fallor , Heliogabalus Caesar laudatissimus . 
Pe . 
Quid laudatissimus , quem unco tractum in cloacam proiectum esse constat ? 
Co . 
Rursus interpellor . 
Si quem hac ratione probamus aut improbamus , malum dicemus Christum , quod in crucem suffixus sit : pium Domitium , quod domi sit mortuus . 
Atqui nihil obiicitur Heliogabalo atrocius , quam quod sacrum ignem , qui a vestalibus servabatur , in terram abiecerit , quodque domi in larario Mosen habuerit et Christum , quem illi contumeliae caussa Chrestum vocabant . 
Is igitur Heliogabalus instituit , ut quemadmodum Imperator cum suis habebat senatum , in quo de rebus communibus consultaret ; ita haberet et mater illius Augusta senatum suum , in quo de foemineae gentis negotiis tractaretur : quem viri vel iocandi , vel discernendi gratia , vocabant . 
Hoc exemplum tot iam saeculis intermissum res ipsa iam dudum monet nos instaurare . 
Nec ullam moveat , quod Paulus Apostolus : de coetu virorum loquitur ; hic coetus est muliebris . 
Alioqui si semper tacendum erit foeminis , in quem usum natura dedit nobis et linguas non minus expeditas quam sunt virorum , et vocem non minus sonoram quanquam illi sonant raucius , ac propius referunt asinos , quam nos . 
Verum illud oportet nobis omnibus esse curae , ut ea gravitate tractemus hoc negotium , ne rursus viri appellent ; aut fortasse probrosius aliquod nomen excogitent , ut solent in nos libenter esse dicaces . 
Quanquam si liceat illorum comitia veris aestimare , plus quam muliebria videri possint . 
Videmus , monarchas tot iam annis nihil aliud quam belligerari : inter theologos , sacerdotes , episcopos , et populum nihil convenire : quot homines , tot sententiae ; et in his ipsis plus quam muliebris est inconstantia . 
Nec civitati cum civitate , nec vicino cum vicino concordia est . 
Si nobis essent traditae rerum habenae , aliquando , ni fallor , tolerabilius haberent res humanae . 
Non est fortasse foeminei pudoris , tantis proceribus tribuere stultitia : at fas est , opinor , recitare quod scripsit Salomon proverbiorum capite decimo tertio : . 
Sed ne vos longiore morer prooemio , uti singula gerantur ordine , decenter et sine tumultu ; primo loco tractandum erit , quae debent interesse concilio , quae submovendae sint . 
Nam . 
Huc ego censeo nullam recipienda virginem , eo quod incident permulta , quae non decet illas audire . 
Iu . 
At quo signo dignoscas virgines ? 
An pro virginibus habebuntur , quaecunque coronam gestant ? 
Co . 
Non . 
At nuptas tantum recipiendas censeo . 
Iu . 
Et inter nuptas virgines sunt , quae maritos habent eunuchos . 
Co . 
Sed tribuatur hoc honoris coniugio , ut nuptae pro mulieribus habeantur . 
Iu . 
Alioqui si non excludimus nisi virgines , erit immensa turba , nec multo decrescet numero . 
Co . 
Excludentur et plusquam ter nuptae . 
Iu . 
Quam ob rem ? 
Co . 
Quoniam illis velut emeritis debetur missio . 
Idem censeo de septuagesimum annum egressis . 
Statuendum , ne qua nominatim de viro suo loquatur petulantius : in genere fas sit ; sed ea moderatione , . 
Ca . 
Qui minus hic libere de viris liceat dicere , cum ipsi de nobis nusquam non loquantur ? 
Meus Titius si quando studet esse conviva festivior , narrat , quid mecum noctu egerit , quid dixerim ; neque raro multa solet affingere . 
Co . 
Si velimus fateri verum , nostra dignitas pendet a viris : eos si traducimus , quid aliud quam nos ipsas dehonestamus ? 
Quanquam autem habemus non paucas iustae querimoniae causas , tamen expensa rerum omnium summa , nostra potior , est , quam illorum conditio . 
Illi dum quaerunt rem , per omnes terras ac maria volitant , non sine capitis discrimine : illi , si bellum incidat , excitantur buccina , ferrei stant in acie , dum nos domi sedemus tutae . 
Si quid committunt adversus leges , gravius in illos animadvertitur ; nostro sexui parcitur . 
Denique magna ex parte in nobis situm est , ut commodos habemus maritos . 
Restat ut de consessus ordine statuatur , ne nobis eveniat , quod frequenter usu venit regum , principum ac pontificum oratoribus , qui in conciliis totos tres menses litigant , antequam possint considere . 
Itaque censeo , primum esse debere nobilium ordinem ; et in his praecedent , quae quatuor habent nobilitatis partes : proximae , quae tres : deinde , quae duas : postremae , quae unam : postremo , quae dimidiatam . 
Et in singulis ordinibus locus ex antiquitate designabitur . 
Nothae in suo quoque ordine extremum tenebunt locum . 
Alter consessus erit plebeiarum . 
In hoc primas tenebunt , quae copiosiorem sobolem enixae sunt . 
Inter pares litem dirimet aetas . 
Tertius erit earum , quae nondum pepererunt . 
Ca . 
Quo mittis viduas ? 
Co . 
Commode mones . 
Istis locus dabitur in medio matrum , si modo liberos habent , habuerintve . 
Steriles extremum obtinebunt locum . 
Iu . 
Quem locum designas sacerdotum ac monachorum uxoribus ' Co . 
De his proximo consessu deliberabimus . 
Iu . 
Quid de his , quae corpore faciunt quaestum ? 
Co . 
Non patiemur hunc senatum admixtu talium inquinari . 
Iu . 
Quid de concubinis ? 
Co . 
Istarum non simplex est genus ; de quibus per otium tractabitur . 
Adiiciendum est , quomodo fieri debeat Senatusconsultum , punctisne an calculis , an suffragiis vocalibus , an porrectis digitis , an discessione . 
Ca . 
In calculis dolus est , quemadmodum et in punctis : si pedibus eatur in sententiam , quoniam vestes longas gerimus , nimium movebimus pulveris : optimum igitur , uti voce pronuntiet unaquaeque quod sentit . 
Co . 
At difficile est numerare voces . 
Deinde cavendum , ne fiat pro consilio convicium . 
Ca . 
Nihil fiet absque notariis , ne quid possit excidere . 
Co . 
Ita quidem consultum est numero . 
Sed quibus modis excludes convicium ? 
Ca . 
Ne qua loquatur nisi rogata , et suo ordine . 
Quae secus fecerit , e senatu movebitur . 
Tum si qua quid effutierit eorum , quae heic aguntur , silentio plectetur triduano . 
Co . 
Hactenus de ratione tractandi . 
Nunc accipite , quibus de rebus consultandum sit . 
Primam oportet esse curam dignitatis : ea potissimum sita est in cultu . 
Cuius rei tantus est neglectus , ut hodie vix agnoscas discrimen inter nobilem et plebeiam , inter nuptam et virginem et viduam , inter matronam et meretricem . 
Adeo sublatus est pudor , ut quidvis usurpet quaelibet . 
Videre est plus quam plebeias ac loci plane sordidi , vestibus holosericis , undulatis , florulentis , virgatis , byssinis , aureis , argenteis , pellibus zebellinis , Madauricis , cum interim maritus domi consuat calceos . 
Digitos habent smaragdis et adamantibus onustos ; nam uniones nunc vulgo fastidiuntur . 
Ne quid querar de succinis et coralliis et crepidis inauratis . 
Satis erat tenuibus , in honorem sexus cingulis uti sericis , ac fimbrias vestium serico limbo decorare ; nunc geminum est malum , et res familiaris extenuatur , et ordo , qui dignitatis est custos , confunditur . 
Si pilentis et lecticis eboratis ac bysso tectis vehuntur plebeiae , quid relictum est nobilibus ac potentibus ? 
Et si vix equiti nupta caudam trahit ulnarum quindecim , quid faciet Ducis aut Comitis uxor ? 
Atque haec res hodie est intolerabilior , quod mira temeritate subinde mutamus cultum . 
Pridem e porrectis a vertice cornibus pendebant linteamina . 
Hoc ornatu foeminae principes discernebantur a plebeiis . 
Illae ne quid conveniret , sumpserunt pilea foris ostentantia pelles albas nigris maculis variegatas . 
Statim vulgus arripuit . 
Rursus mutato cultu sumpserunt flammea nigra bysso . 
Id foeminarum vulgus non solum ausum est imitari , verum etiam addiderunt fimbrias aureas , denique et gemmas . 
Olim nobilium erat , a fronte atque a temporibus revulsis pilis in verticem capillos cogere . 
Non diu licuit , mox quaelibet aemulatae sunt . 
Tandem demiserunt crines in frontem ; protinus et hoc imitatae sunt plebeiae . 
Solae nobiles olim habebant laterones et ante ambulones ; et ex his unum delicatum , qui surrecturae manum porrigeret , qui laevam incedentis brachio dextro fulciret : nec hoc honoris concedebatur nisi bene nato . 
Nunc ut passim id faciunt matronae , ita quoslibet ad hoc officium recipiunt , quemadmodum ad gestandum a tergo caudam . 
Item olim solae nobiles salutabant osculo , nec quemvis ad osculum recipiebant , imo ne dextram quidem porrigebant quibuslibet . 
Nunc qui corium olent , irruunt ad osculum foeminae , quae scutum habet plenae nobilitatis . 
Nec in coniugiis quidem habetur ulla dignitatis ratio . 
Patriciae nubunt plebeiis , plebeiae patriciis : ita nascuntur nobis hybridae . 
Nec ulla tam obscuro loco nata est , quae metuit adhibere fucos omnes nobilium : cum plebeiis sufficere deberet , aut flos recentis cervisiae , aut succus recens ab arbore detracti corticis , aut si quid aliud parvo parabile : purpurissam , cerussam , stibium , reliquosque colores elegantiores oportebat claris foeminis relinquere . 
Iam in conviviis , in publico incessu , quam nullus ordo ! 
Saepe fit ut negotiatoris uxor dedignetur utroque parente nobili cedere . 
Res igitur ipsa iam dudum hortatur , ut hisce de rebus aliquid certi statuamus . 
Atque haec inter nos facile poterunt transigi , quoniam non nisi ad foemineum pertinent genus . 
Est autem et quod cum viris agamus , qui nos summovent ab omni dignitate , ac tantum nos pro lotricibus et cocis habent , ipsi res omnes pro suo gerunt arbitratu . 
Concedemus igitur illis magistratus publicos , ac bellicae rei curam . 
Quis hoc ferat , quod in clypeo semper uxoris insignia laevum habent latus , etiamsi tribus partibus superet viri nobilitatem ? 
Deinde par est , ut in elocandis liberis etiam mater habeat ius suffragii . 
Et fortassis hoc quoque evincemus , ut vicissim geramus officia publica ; duntaxat , quae intra moenia , et sine armis geri possunt . 
Haec est summa rerum , de quibus mihi videtur operae pretium consultare . 
Super his apud se quaeque deliberet , ut de singulis fiant senatusconsulta , et si cui vestrum aliquid quippiam in mentem venerit , cras in medium conferat . 
Conveniemus enim diebus singulis , donec synodum absolverimus . 
Adhibeantur notariae quatuor , quae notis excipiant , quidquid dicatur . 
Praeterea quaestoriae duae , quae loquendi facultatem vel faciant , vel adimant . 
Sit hic consessus divinationis loco . 
LVII . 
CONCIO sive MERDARDUS HILARIUS , LEVINUS Hi . 
Deum immortalem , cuiusmodi portenta gignit alitque terra ! 
Usque adeo nihil pudere viros Seraphicos ? 
Existimant , opinor , sese apud fungos , non apud homines loqui . 
Le . 
Quid se cum murmurat Hilarius ? 
Componit , opinor , versiculos . 
Hi . 
Quam libens illi blateroni os impurum obturassem olero ! 
Le . 
Compellabo hominem . 
Quid agis , Hilari , parum hilaris ? 
Hi . 
Optime temet offers , Levine , in quem hanc pectoris aegritudinem evomam . 
Le . 
In pelvim evomas malim , quam in me . 
Sed quid est mali ? 
et unde nobis prodis ? 
Hi . 
E concione sacra . 
Le . 
Quid homini poetae cum sacris concionibus ? 
Hi . 
A sacris non abhorreo : sed in hanc incidi ita sacram , ut Virgilius auri famem appellavit sacram . 
At tales rabulae sunt caussa , ut rarius audiam ecclesiastas . 
Le . 
Ubi habita est concio ? 
Hi . 
In summo templo . 
Le . 
A prandio ? 
id temporis fere dormitant homines . 
Hi . 
Utinam illi locutuleio dormissent omnes , vix digno qui concionetur apud anseres . 
Le . 
Obstreperum est animal anser : ferunt tamen patriarcham Franciscum aliquando concionatum apud sorores aviculas , a quibus magno silentio sit auditus . 
Sed age , etiamne sabbato sit concio ? 
Hi . 
Fit in honore divae Virginis matris . 
Nam die Dominico Christus praedicatur . 
Decet autem ut priores teneat mater . 
Le . 
Quod erat thema ? 
Hi . 
Enarrabat canticum Virginis . 
Le . 
Argumentum vulgatissimum . 
Hi . 
Nimirum aptissimum ecclesiastae . 
Nam suspicor illum hoc unum thema didicisse ; quemadmodum aiunt , inveniri sacerdotes , qui nullam liturgiam callent , nisi pro defunctis unicam . 
Le . 
Dicatur igitur ille , ; aut . 
si mavis , . 
Sed cuiusmodi tandem avis erat , aut quibus ornata plumis ? 
Hi . 
Vulturi non dissimilis . 
Le . 
Qua tandem ex corte ? 
Hi . 
Franciscana . 
Le . 
Quid audio ? 
ex tam sancto sodalitio ? 
Fortassis ex illorum degenere genere , qui dicuntur , colore fusco , calceis integris , cingulo candente : nec horrent , contremisco referens , nudis digitis contrectare pecuniam . 
Hi . 
Imo e grege selectissimo istorum , qui gaudent nominari , colore cinericio , cingulis canabeis , calceis fenestratis , quique citius occiderent hominem , quam nuda cute pecuniam attingerent . 
Le . 
Nil mirum est , in rosariis nasci cynorrhodum . 
Sed quis talem histrionem induxit in hoc proscenium ? 
Hi . 
Istuc magis etiam diceres , si vidisses personam tragicam . 
Corpore erat vasto , buccis rubentibus , ventre prominente , lateribus gladiatoriis : dixisses athletam esse . 
Et quantum ego divinare queo , biberat in prandio plus quam unum vini sextarium . 
Le . 
Unde tanta vini copia non tractanti pecuniam ? 
Hi . 
Ex aula Regis Ferdinandi singulo quoque die dabantur illi sextarii quatuor . 
Le . 
O male collocatam benignitatem ! 
Fortassis erat doctus . 
Hi . 
Praeter effrontem improbitatem , et linguam effraenem nihil habebat . 
Le . 
Quae res igitur sic imposuit ferdinando , ut bovem adduceret ad ceroma ? 
Hi . 
Ut numero dicam , pietas et regia bonitas . 
Commendatus erat , ille demittebat caput in dextrum humerum . 
Le . 
Sic Christus pendet in cruce . 
Sed erat concio frequens ? 
Hi . 
Qui potuit esse infrequens Augustae , in templo celeberrimo , et in tot monarcjarum conventu , quos Carolus Caesar ex universa Germania , ex Italia , ex Hispaniis , ex Anglia eo contraxerat ? 
Quin et eruditi complures aderant in ipsa concione , praesertim ex aula regum . 
Le . 
Demiror si porcus ille quidquam adferre potuit dignum tali auditorio . 
Hi . 
At multa se digna protulit . 
Le . 
Quae tandem ? 
obsecro . 
Sed prius te quaeso ut mihi nomen hominis edas . 
Hi . 
Non expedit . 
Le . 
Quam ob rem , Hilari ? 
Hi . 
Non libet talibus gratum facere . 
Le . 
Au ! 
gratificatur qui traducit ? 
Hi . 
Illis pro summo beneficio est , quocunque modo innotescere . 
Le . 
Saltem mihi nomen edito tacituro . 
Hi . 
Merdardum vocant . 
Le . 
Merdardum illum probe novi . 
Nimirum is ipse est , qui nuper in convivium Erasmum nostrum appellavit diabolum . 
Hi . 
Rem tenes . 
Sed quod in convivio dixit , tametsi non omnino dixit impune , qui civiliores erant imputabant temulentiae , et vino censebant inscribendum . 
Le . 
Sed quid excusationis attulit obiurgatus ? 
Hi . 
Negavit , se dixisse ex animo . 
Le . 
Qui potuit ex animo , cui nihil erat mentis aut animi ? 
Hi . 
Sed mihi ac doctis omnibus visum est intolerabile , quod publicitus , quod eo in loco , quod apud tales auditores , quod in tam celebri monarcharum conventu , Merdardus suas merdosas purulentias effuderit . 
Le . 
Aveo scire , quid dixerit . 
Hi . 
Multa stolidissime debacchatus est in Erasmum nostrum , quorum haec erat summa . 
, inquit , : simulque populus interpretatus est , quid Germanice sonaret . 
Le . 
Rem mire facetam narras . 
Hi . 
Itane facetam ? 
imo fatuam potius . 
Le . 
An non tibi facetum videtur , talem asinum quenquam omnino vocare asinum , nedum Erasmum ? 
Unum illud scio , si Erasmus ipse praesens fuisset , non potuisset a risu temperare . 
Hi . 
Profecto non minus refert asinum animi stupore , quam colore vestis . 
Le . 
Neque arbitror , in tota Arcadia esse ullum asinum usque adeo asinum , quin hic dignior sit , qui foeno pascatur , quam ille . 
Hi . 
Prorsus inversus est Apuleius . 
Ille sub asinina specie regebat hominem ; hic sub hominis specie regit asinum . 
Le . 
At tales asinos hodie mulso et placentis saginamus ; ut mirum non sit si mordent quemlibet , et calcibus ferant . 
Hi . 
, inquit , Magnificat . 
Le . 
Agnosco paroim ; an ; delfik ; n . 
Hi . 
Atqui id verbis exaggerabat , quasi summa esset admissa blasphemia . 
Le . 
Mihi nunc cor metu palpitat . 
Quid erat criminis ? 
Hi . 
Aiebat , Erasmum pro eo quod Ecclesia canit , , vertisse , : eaque vox odiosius sonat Germanice quam Latine . 
Le . 
Quis autem non fateatur esse blasphemiam execrabilem , si quis sacratissimam Christi matrem , etiam angelica dignitate celsiorem , appellet vilem ancillam ? 
Hi . 
Age ; quid si quis appellet Apostolos ? 
Le . 
Pararem blasphemo fasciculos . 
Hi . 
Quid si quis eximium illum Paulum appellet ? 
Le . 
Clamarem : . 
Hi . 
Atqui sic Apostolos suos loqui docuit ille doctor unus irrefutabilis christus : . 
Et huius praecepti non immemor Paulus de se praedicat , . 
Le . 
Verum ubi de se praedicant talia homines pii , modestia virtus est , qua nulla Deo gratior ; si quis alius idem praedicet de illis praesertim in divorum consortium relatis , gravis sit blasphemia . 
Hi . 
Pulchre nodum secuisti . 
Proinde si Erasmus adorandam illam Virginem dixisset vilem ancillam domini , nemo non fateretur esse dictum impie . 
Caeterum quoniam ipsa ad istum modum de se loquitur , et in illius cedit gloriam et nobis salutare modestiae exemplum exhibetur , ut , quoniam , quidquid sumus , munificentia Dei sumus , . 
Le . 
Hactenus quidem inter nos convenit . 
Verum isti cum dicunt , sentiunt , sive . 
Illud itaque videndum , an vilitatis verbum Graecae voci , quam Lucas posuit , respondeat . 
Hi . 
Istam ipsam ob causam aconcione mox ad codicem cucurrimus . 
Le . 
Expecto venatum . 
Hi . 
Verba quae Lucas afflatu Spiritus sanctissimi digitis suis exaravit , sic habent : ; ti ; p ; bleyen ; p ; t ; n tape ; nwsin t ; j do ; lhj a ; to ; . 
Ea sic reddidit noster Erasmus : . 
Tantum addit praepositionem , quam Lucas non omisit : nec eam respuit romani sermonis elegantia , nec ad sensum est otiosa . 
Sic enim loquitur Terentius in : . 
In Annotationibus tamen admonet , Terentium potius dixisse , : quam . 
Le . 
Interest igitur aliquid inter respicere et adspicere ? 
Hi . 
Non ita multum , sed tamen non nihil . 
, qui flexo collo adspicit quae a tergo sunt : qui simpliciter intuetur : velut apud Terentium Phaedria adspicit Thaidem domo prodeuntem : , inquiens , . 
At huius frater Chaerea sic loquitur : . 
Nam ad senem sese flexerat : eo absoluto reflexit corpus ad virginem . 
Interdum tamen usurpant , pro eo quod est rationem sive curam habere , sive rei cuiuspiam imminentis , sive praesentis . 
Ita Satyricus : Mors enim velut a tergo imminens sequitur , ad quam reflectimus oculos , quoties eam animo reputamus . 
Et Terentius : . 
Proinde qui alibi intentus non habet curam liberorum , dicitur illos . 
Rursus qui discussus aliis curis , cogitationem huc vertit , eleganter dicitur . 
At Deus unico intuitu contuetur universa , praesentia , praeterita et futura : et tamen in scriptura nobiscum humano more loquitur . 
dicitur eos , quos reprobat : , quos aliquandiu veluti neglectos dignatur suo favore . 
Verum hoc magis expressisset Lucas , si dixisset ; p ; bleyen : nunc legimus , ; p ; bleyen . 
Sed utrum legas , minimum refert ad sensum . 
Le . 
At videtur otiosa praepositio repetita . 
Hi . 
Certe sic et Latini loquuntur ... Heic mihi praepositio non videtur otiosa . 
Nam respicere potest , qui in tergum flectit oculos casu quopiam , in nullam rem certam intendens intuitum : at cum audis : Respexit ad me , exprimitur peculiaris favor volentis huic aut illi succurrere . 
Item interdum casu obvia , quorum nobis nulla cura est , imo quae videre nolimus . 
At quisquis adspicit , peculiariter attentus est ad id , quod intuetur . 
Ad haec , . 
Spiritus itaque sanctus , volens nobis exprimere singularem erga sanctissimam virgunculam favorem , sic per illius os loquutus est : . 
Avertis oculos ab elatis , suoque iudicio magnis , et obtutum suum flexit ad eam , quae in oculis suis erat infima . 
Nec enim dubium est , quin multi fuerint docti , potentes , divites , nobiles , qui sperabant messiam ex ipsorum stirpe proditurum : sed illos aspernatus Deus , clementissimi favoris oculos flexit ad virginem fama obscuram , opibus tenuem , fabro nuptam , ne sobole quidem ulla divitem . 
Le . 
Nondum audio quidquam de . 
Hi . 
Ea vox sycophantae fuit , non Erasmi . 
Le . 
At in annotatione forsitan meminit vilitatis . 
Hi . 
Nequaquam . 
In vocem tape ; nwsin tantum hoc modestissime notat . 
, inquit , , fitque sensus : Etsi sim infima ancilla , tamen non est aversatus me Dominus . 
Le . 
Haec si vera sunt ac pietatis plena , quid est quod obrudant onagri ? 
Hi . 
Latinae vocis ignorantia parit hos tumultus . 
apud veteres emendatius loquentes non declarat virtutem animi , quae pugnat cum arrogantia , diciturque modestia , sed conditionis abiectiorem sortem : quo sensu ignobiles , tenues , idiotas , et contemptos , dicimus , quasi humi repentes . 
Quemadmodum igitus magnatibus loquentes dicimus : ita qui de se loquentes sua volunt elevare , dicere solent , . 
Nam pronominum primogeniorum emphasis interdum habet nescio quid arrogans . 
Quod genus est illud , , . 
Bifariam itaque puella modestissima simul et suam sortem extenuavit , et Numinis in se munificentiam extulit , non contenta se ipsam dicere , sed addidit ancillam et infimae sortis . 
Quemadmodum , iuxta proverbium , est ; ita et inter ancillas alia est alia praestantior , nimirum pro dignitate functionis . 
Honestior enim comptrix quam lotrix . 
Le . 
At miror , Merdardum non agnovisse sermonis formam , cum ipse frequenter audierim Franciscanos ita loquentes , . 
Hi . 
Quidam non multum aberrarent , si dicerent , . 
Caeterum quoniam Graeca vox tapeinofros ; nh quiddam amplius exprimere videtur , quam Latina , Christiani maluerunt dicere quam : hoc est , maluerunt significantius loqui , quam elegantius . 
enim is dicitur , qui modice de se sentit , nihil sibi praeter meritum arrogans . 
At tapeinofros ; nhj laus non competit nisi in eum , qui minus sibi arrogat quam habet . 
Le . 
At periculum est , ne dum modestiam amplectimur , incidamus in vanitatem . 
Hi . 
Qui sic ? 
Le . 
Nam si verum dixit Paulus , ; et si vere se dixit Maria , hoc est , infimae sortis ; periclitantur de mendacio , qui utrumque tam magnificis efferunt laudibus . 
Hi . 
Nihil hic , o bone periculi : cum nos laudibus vehimus pios ac pias , praedicamus in illis Dei beneficentiam ; cum ipsi semet abiiciunt , respiciunt vires ac merita sua , si desit favor numinis . 
Nec statim mendacium est , si quis sibi non vindicat quae habet : si loquitur ex animo , fortassis error dici potest , mendacium dici non potest . 
At hunc errorem in nobis amat Deus . 
Le . 
At Paulus , qui se negat esse dignus Apostoli titulo , alibi magnifice de se praedicat , commemorans sua facinora : , inquit , : cum sanctissima Virgo tale nihil dixisse legatur . 
Hi . 
Sed ista facinora Paulus appellat suas infirmitates , quibus illustrata est Dei potentia , eamque commemorationem vocat , ad quam sit adactus pseudapostolorum improbitate , ob quos fuit illi necesse sibi vendicare auctoritatem apostolicam , non quod ipse delectaretur humana gloria , sed quod expediret Evangelio , cuius dispensatio fuerat illi credita . 
In Virgine Matre non fuit eadem ratio : non enim illi commissum erat munus praedicandi Evangelii . 
Tum et sexum , et virginem , denique Iesu matrem , decebat summus pudor , summaque modestia . 
Nunc venio ad huius erroris frontem . 
Qui Latine nesciunt , putant nihil aliud declarare , quam insignem modestiam ; cum interdum referatur ad locum , aut conditionem , non ad animi virtutem ; interdum sic referatur ad animum , ut vitium sonet . 
Le . 
Etiamne in sacris litteris ? 
Hi . 
Maxime . 
En tibi locum apud Paulum ad Coloss . 
cap . 
: . 
Nec heic est ; n tapein ; sei quae vox est in cantico Virginis , sed ; n tapeinofros ; nV . 
Locus habet nonnihil obscuritatis , fateor : sed mihi videtur germanus sensus quem accuratius docti adferunt : . 
Paulus igitur vult , humilis abiectique animi esse , ab illo sublimi Christo ad commenticias Angelorum apparitiones desciscere : demissi ingenii est , quorumlibet suasu circumagi . 
Vides heic tapeinofros ; nhn in vitium usurpatum esse ? 
Le . 
Quidni videam ? 
Hi . 
Rursus in eodem capite : . 
Heic iterum tapeinofros ; nh vitium sonat . 
Le . 
Palam est . 
Hi . 
Atqui Pet . 
usurpatur pro virtute quae contraria est superbiae , t ; n tapeinofros ; nhn ; gkombesasqe pro quo nos legimus . 
Rursum ad Phil . 
t ; tapeinofros ; n ; ; ll ; louj ; go ; menoi ; per ; contaj ; aut ; n , id est , . 
Le . 
Docuisti tapeinofros ; nhn usurpari in utramque partem , cum apud Latinos modestia non usurpetur nisi in laudem . 
Verum potesne docere , tape ; nwsin accipi pro modestia ? 
Hi . 
Nihil absurdi , si quis ad istum modum usurpet . 
Nam et animo tribuere submissionem aut demissionem pro modestia , nihil vetat . 
Caeterum , an in divinis literis ita positum reperiatur nescio . 
Le . 
Vide num apud Divum Iacobum ita sit usurpatum . 
Hi . 
Isto quidem loco est ; n tapein ; sei non tapeinofros ; nV . 
Quod si contendas , heic humilitatem accipi pro modestia , consequens est , ut exaltationem accipiamus pro superbia : ac protinus gemina existet absurditas . 
Nam ut modestus non est , qui de sua modestia gloriatur ac iactitat sese , ita bis arrogans est , qui de sua superbia gloriatur . 
Le . 
Quid igitur sibi vult Apostolus ? 
Hi . 
Commendat aequalitatem inter Christianos . 
Pauper dicitur ob fortunam abiectiorem , dicves dicitur , utique iuxta mundum , ob fortunae splendorem . 
Hic dives se demittit ad sortem pauperum , et pauper erigitur ad aequalitatem divitum . 
Uterque habet quod glorietur : alter gaudet , suis opibus sublevare pauperum inopiam , alter glorificat Christum , qui eam mentem inspirarit divitibus . 
Le . 
Sed interim dives ille modestiae laudem habet . 
Hi . 
Fortasse ; sed non ideo protinus tape ; nwsij significat . 
Sunt enim qui venantes laudem ab hominibus multa pauperibus erogant . 
Quin potius uterque modestus est , si modo adsit sincera pietas : dives , dum non gravatur ob Christum aequari pauperi , pauper , dum ob honorem sibi habitum non insolescit , sed Christo gratias agens in illo gloriatur . 
Illud extra controversiam est tape ; nwsin in divinis libris frequentissime usurpari pro sive , quae fit per afflictionem , aut conditionis infirmitatem . 
Ita Paulus Philip . 
tapein ; sewj . 
Item Psal . 
, tape ; nwsin . 
Rursum , ; n tapein ; sei , nimirum in . 
Huius generis loca sunt complura , quae longum sit heic referre . 
Quemadmodum igitur metaforik ; j tapein ; j dici posset ; tapein ; frwn , : ita nihil prodigii fuerit , si quis tape ; nwsin dicat tapeinofros ; nhn , nos de scripturae usu loquimur . 
Caeterum qui contendunt in cantico Mariae tape ; nwsin sonare , quin eadem opera sic interpretantur quod legimus Genes . 
? 
Vidit , tape ; nwsin . 
Lia non iactat suam modestiam , sed quod ob deformitatem minus esset cordi marito , appellat . 
Eundem ad modum Deuter . 
. 
An non heic tape ; nwsin appellat ? 
Le . 
Unde igitur istis in mentem incidit , ut in cantico interpretentur ? 
Hi . 
Nihil aliud video causae , nisi quod multi Theologi neglexerint et linguarum peritiam , et Latini sermonis studium , una cum priscis ecclesiae doctoribus , qui sine hisce praesidiis ad plenum intelligi non queant : praeterea quod difficillimum sit revellere , si quid penitus insederit animo . 
Porro videas quosdam tantum scholasticis placitis tribuere , ut malint ad ea detorquere scripturam , quam ad scripturae regulam opiniones humanas corrigere . 
Le . 
At illuc absurdius est , quam quod narrant de regula Lesbia . 
Hi . 
Beda monachus non admodum gravis auctor , quoties ab alienis recedit vestigis , ex occasione dictae meminit de . 
At Theophylactus scriptor Graecus , qui sua fere ex probatissimis Graeciae scriptoribus hausit , negat heic tape ; nwsin accipi posse pro . 
Le . 
Ad istud probandum quid opus est auctoritate , cum ipse sensus communis respuat eam interpretationem ? 
Hi . 
Recte dixisti . 
Nam cum sit quodammodo colophon ac tutatrix omnium virtutum , immodestia est , si quis eam de se praedicet . 
Fatemur quidem in sanctissima Virgine virtutem hanc fuisse summam et incomparabilem ( Christum semper excipio ) , sed hoc ipso ob laudabilior est , quod eam ipsa non laudat , sed agnoscens suae conditionis , mysterii magnitudinem adscribit misericordiae divinae . 
, inquiunt , . 
Le . 
Donemus hoc aliqua ex parte verum esse : verum quae tandem species est puellam hoc de se praedicare ? 
Hi . 
Quin et ipse cantici tenor declarat illam de sua loqui ; eoque sic orditur : . 
At qui dicit , , se magnificat , non Dominum . 
Mox subiicitur : . 
significat rem subitam et inexspectatam . 
Non exspectat autem summum honorem , qui se nullo honore dignum iudicat . 
Nec dicitur , si contingat quod debebatur . 
Flaccus enim negat , se hoc nomine felicem appellandum , quod a Mecaenate in amicorum numerum adoptatus esset . 
Le . 
Quamobrem ? 
Hi . 
Quia iudicio fuit ascitus , non gratuito favore , Mecaenas hoc illi tribuit , quod eius virtutibus deberi iudicarat . 
Eodem pertinet quod sequitur : . 
Non dixit , , sed , et facit quaecunque vult , et ex indignis facit suo favore dignos ; et ideo : dixit . 
Quantum autem nostris meritis arrogamus , tantum detrahimus divini nominis gloriae . 
Nam iuxta Paulum , . 
Mox in eo versu : , non est tapein ; fronaj , sed tapeino ; j hoc est iuxta mundum , ut opponatur potentibus . 
Hunc versiculum iuxta Propheticae eloquutionis morem declarat sequens , . 
Quos modo dixerat , heic appellat , hoc est , ; quos modo , heic vocat . 
Proximo versu fit mentio misericordiae sese per omneis orbis nationes perfundentis . 
In extremo versu praedicat fidem Dei in promissis , , et c . 
Toto cantico praedicatur , hoc est , : nulla est meritorum mentio . 
Le . 
Sed ut potentiam ac divitias comitatur superbia , ita paupertas docet modestiam . 
Hi . 
Non equidem inficior , istuc interdum accidere : sed videas plerumque pauperes arrogantissimos , si negas , obiiciam Merdardos multos . 
Verum demus esse , quod non est perpetuum : non iam agitur qualis fuerit sacratissima Iesu mater , sed qualia de se praedicarit in hoc cantico . 
Le . 
Demiror istorum pervicaciam , qui toties moniti , frequenter etiam irrisi , non resipiscant . 
Hi . 
Quoties moniti sunt , declamationem esse ficti thematis tractationem , ad exercendam dictionis facultatem adhiberi solitam ? 
et tamen illis declamatio nihil aliud est quam sacra concio . 
Quoties inclamatum est illis , coelibem esse quisquis uxorem non habet , etiam si sexcentas alat concubinas ? 
et tamen coelibatus istis nihil aliud est , quam continentia et castitas . 
Idem usu venit de humilitate , aliisque similibus quam plurimis . 
Le . 
Unde stupor tam pertinax ? 
Hi . 
De Merdardis respondeo . 
Non dederunt a puero operam litteris ; nec est illis praeceptorum aut librorum copia , et si quid istiusmodi facultatis obtigit , malunt abdomini impendere . 
Sacrosanctam illam vestem existimant abunde sufficere et ad pietatis et ad eruditionis opinionem . 
Postremo putant , nonnullam esse religionis partem , si cum suo Francisco ne Latine quidem loqui sciant . 
Le . 
Profecto plurimos novi , qui ista ex parte belle referant instituti sui principem , qui dixit pro , opinor et pro . 
At Franciscus constanter recusavit presbyteri honorem , quod idem , opinor , fecit Benedictus et Dominicus . 
Nunc isti cum suis non abhorrent a galero cardinalitio . 
Hi . 
Quid ais ? 
Imo ne a corona quidem triplici , et humiles illi pauperis Francisci filii porrigunt calceos suos summis orbis monarchis osculandos . 
Le . 
Iam si fuisset facta vilitatis mentio , quid erat piaculi ? 
Hi . 
Nihil si vilem intelligas qui parvo aestimatur apud homines , aut qui sibi videtur contemptibilis . 
Sed quid opus excusare quod dictum non est ? 
Le . 
Non puduit Merdardum ad istum mentiri modum ? 
Idque in fano tam celebri , in frequentissima monarcharum synodo , coram tot eruditis viris , quorum plerique Erasmicas lucubrationes evolverant ? 
Hi . 
Puduit , ais ? 
Imo sibi visus est scurra rem palmariam ac triumpho dignam facere . 
Hoc est quartum Merdardorum votum , longe tribus illis religiosius , nihil omnino pudere . 
Le . 
Istius profecto plerique sunt observantissimi . 
Hi . 
Nec erat simplex mendacium . 
Primum Mariae canticum , ut est a Luca scriptum , manet intactum . 
Qui vero corrigere dicitur , qui nihil mutat ? 
Deinde vox humilitatis immutata non est , nec ulla usquam vilitatis mentio . 
Postremo non corrigit canticum , qui bona fide reddit quod scripsit Lucas , sed explicat . 
Le . 
Video triplex mendacium effronte scurra dignum . 
Hi . 
Mane . 
Nondum audisti , quod est omnium impudentissimum . 
Le . 
Etiamne amplius ? 
Hi . 
Vociferabatur , doctorem illum asinum fuisse principem , auctorem et antesignanum universi tumultus , quo nunc concutitur orbis Christianus . 
Le . 
Quid ais ? 
Hi . 
Huic imputandum quod tot sectis discinditur ecclesia , quod sacerdotes spoliantur decimis , quod contemnuntur episcopi , quod sacrosanctae Pontificis Maiestati passim oppeditur , quod agricolae vetus gigantum exemplum instaurarunt . 
Le . 
Ista publicitus ? 
Hi . 
Magnis clamoribus . 
Le . 
Atqui longe secus existimant , qui Erasmi libros attentius introspiciunt . 
Horum plurimi fatentur , se ex illius lucubrationibus hausisse verae pietatis semina . 
Totum hoc incendium per monachos ortum , per eosdem huc usque incanduit , quod non aliter nunc quoque conantur extinguere , quam si oleum , quod aiunt , addant camino . 
Hi . 
Vides j k ; kiston qhr ; on est ; n ; gast ; r . 
Le . 
Rem acu tetigisti . 
Illi nimirum expedit , in populo Christiano superstitionis esse quam plurimum , pietatis quam minimum . 
Sed quid concio ? 
Ferebatne Cumanum asinum , tam insolenter rudentem e suggesto ? 
Hi . 
Quidam mirabantur , quid accidisset homini . 
Qui stomachi erant impatientioris surgebant , atque e templo abibant , submurmurantes , . 
In his erant etiam non paucae mulieres . 
Le . 
Atqui solet hoc genus mire deditum esse isti sodalitio . 
Hi . 
Vera praedicas , sed coeperunt et foeminae sapere . 
Eruditi quotquot aderant , plerique ringi , nonnulli etiam subsibilare . 
Le . 
Non curat asinus sibila : oportuit talem rabulam putribus ovis aut ruderibus e suggesto deturbare . 
Hi . 
Non deerant , qui hoc illo dignum existimarent , sed cohibebat illos loci reverentia . 
Le . 
Sed loci religio non debet his opitulari , qui locum scelere profanarunt : veluti qui in templi septis occidunt hominem , non aequum est ut illic habeant asylum , itidem qui in sacris concionibus et loci religione , et populi patientia stolide abutitur , huic non oportet esse praesidio , quod ipse sua temeritate profanavit . 
Laudatus est a priscis ille , qui eum non habuit pro consule , cui ipse non esset senator : nec par est , ut populus eum habeat pro Ecclesiasta , cui ipse non concio . 
Hi . 
Metuunt fulmen episcoporum : et c . 
, nosti legem . 
Le . 
Sed prius in tales rabulas episcopi debebant vibrare fulmen . 
Hi . 
Metuunt et illi . 
Le . 
Quos ? 
Hi . 
Illos ipsos rabulas . 
Le . 
Quam ob rem ? 
Hi . 
Ob hoc ipsum , quod rabulae sunt . 
Le . 
Apostoli non metuebant regum et praesidum minas ; et isti metuunt unum mendicum ? 
Hi . 
Sed ob hoc ipsum magis formidandi , quod mendici sunt : quod eripiatur non habent , quo laedant habent . 
Abi tu sodes ad vesparum aut crabronum nidum aliquem , et unam quamlibet ex illis digito continge ! 
ea res si tibi bene successerit , redito ad me , et episcopos ignavos appellato , qui refugiant unum mendicum irritare . 
Romanum Pontificem nonne potentissimi Christianae ditionis monarchae reverentur , fortassis et metuunt ? 
Le . 
Nec mirum : est enim Christi vicarius . 
Hi . 
At Alexander sextus , vir nec stultus nec indoctus , fertur ita loqui solitus , se malle e summis monarchis aliquot offendere , quam unum quemlibet fraterculum ex ordine mendicantium . 
Le . 
Omitte Pontifices . 
Cum istius sceleris rumor ad aures Principum , qui tum Augustae erant , dimanasset , non est sumptum de homine supplicium ? 
Hi . 
Indigne tulerunt omnes , sed praecipue rex Ferdinandus , et huius soror Maria , foeminarum huius seculi decus , Bernardus Cardinalis Tridentinus , Balthasar Episcopus Constantiensis . 
Obiurgatus est graviter ecclesiastes , sed a nullo acrius quam a Ioanne Fabro , Episcopo Viennensi . 
Le . 
Quid obiurgatio ? 
Asinus non sentit nisi fustem . 
Hi . 
Praesertim si in ventrem ingeras . 
Sed quid illi stolido fecissent principes , longe gravioribus curis occupati ? 
Le . 
Certe submovissent a concionandi munere , et suam illi benignitatem subtraxissent . 
Hi . 
At artifex ille pus suum in ipsam concilii dissolutionem distulerat , quum iam alioqui foret abeundum . 
Le . 
Isto quidem pacto dicuntur abire cacodaemones ingenti foetore relicto . 
Hi . 
Itaque dimissus est a rege Ferdinando sed bene pastus . 
Nam obiurgatio ne tantillum quidem detraxit hominis obesitati . 
Le . 
Franciscus dicitur concionatus sororibus avibus ; iste dignus videtur qui concionetur fratribus asinis ac suibus . 
Sed quo se contulit ? 
Hi . 
Quo nisi ad suos gregales ? 
a quibus exceptus est ovatione ob rem strenue feliciterque gestam , et inter pocula , pro , , cantatum est , . 
Le . 
Dignissimus est iste Merdardus , qui funem in collo gestet , potius quam in lumbis . 
Sed quid imprecemur isti stolido gregi , qui tales fovet pecudes ? 
Hi . 
Vix invenias , quod illis impreceris malum gravius , quam ipsi accersunt sibi . 
Siquidem his rationibus maxime traducunt sese , et in bonorum omnium coniiciunt odium , efficacius quam quisquam possit hostis . 
Sed non est Christianae mentis cuiquam imprecari male , illud potius optandum , ut clementissimus rerum formator et reformator ( qui ex Nabuchodonosor homine fecit bovem , et rursus ex bove fecit hominem , quique asinae Balaami dedit hominis linguam ) omnes Merdardi similes vertat in melius , detque illis et mentem et linguam viris Evangelicis dignam . 
LXII . 
PROBLEMA CURIO , ALPHIUS . 
Cu . 
Lubens ex te rerum plurimarum perito discerem quiddam , si tibi non sit molestum . 
Al . 
Age , Curio , percunctare quod voles , ne non respondeas tuo nomini . 
Cu . 
Equidem non gravabor dici Curio , modo ne addas animal illud monosyllabum , Veneri iuxta ac Minervae invisum . 
Al . 
Dic igitur quid velis . 
Cu . 
Scire cupio quid sit quod appellamus grave et leve . 
Al . 
Eadem opera roga , quid sit frigidum et calidum . 
Quin tu istuc problema baiulis proponis potius , aut , si mavis , asinis , qui gravitatem oneris demissis auriculis indicant . 
Cu . 
At ego non asininam , sed philosophicam responsionem exspecto ; praesertim ab Alphio . 
Al . 
Grave est quod suapte natura fertur deorsum ; leve , quod sursum . 
Cu . 
Cur igitur Antipodes , qui infra nos sunt , non decidunt in subiectum coelum ? 
Al . 
Pariter illi mirantur , quom ob rem tu non decidas in coelum non subiectum , sed imminens . 
Coelum enim est supra omnia , quae intus complectitur . 
Nec Antipodes sunt infra te nihilo magis , quam tu supra illos : contra nos esse possunt , infra nos non possunt , alioqui iustius admirareris , cur rupes , quas sustinet Antipodum terra , non decidant , coelumque perrumpant . 
Cu . 
Quae est igitur nativa sedes gravium , quae contra levium ? 
Al . 
Ad terram nativo motu deferuntur omnia gravia , ad coelum levia ; de motu violento aut animali iam non loquimur . 
Cu . 
Est igitur motus aliquis , qui dicitur animalis ? 
Al . 
Est . 
Cu . 
Quinam ? 
Al . 
Is fertur iuxta quatuor corporis situs ; prorsum , retrorsum , ad destram ac laevam , et in circulum : et in principio ac fine celerior est , in medio lentior ; nam in initio vigor addit alacritatem , in fine propinquo spes perveniendi quo tendit animal . 
Cu . 
Nescio quid aliis accidat animalibus ; sed habeo famulam , quae lassa est prius quam incipit , delassata prius quam opus absolvat . 
Verum redi ad id , quod agere coepisti . 
Al . 
Nativo , inquam , motu , quae gravia sunt , feruntur deorsum . 
Et quo quidque gravius est , hoc celeriore motu fertur ad terram ; quo levius , hoc maiore impetu rapitur in coelum . 
Contra fit in motu violento , qui celerior in initio , paullatim segnescit , quum contra fiat in motu naturali : veluti sagitta in altum missa , et saxum ex alto decidens . 
Cu . 
Atqui ego putabam , homines sic per orbem terrae discurrere , quemadmodum minutissimae formicae cursitant in praegrandi sphaera , haerent undique , nec ulla decidit . 
Al . 
In causa sunt , sphaerae superficies , nonnihil habens asperum , tum scabrities quaedam in formicarum pedibus , quam habent insecta fere omnia , postremo corpusculorum levitas . 
Id si non credis , fac sphaeram vitream bene levem et glabram , videbis solas formicas non decidere quae in summo versantur orbe . 
Cu . 
Si quis Deus orbem terrae medium perterebret , hinc usque ad Antipodes perpendiculo per centrum demisso , quemadmodum solent Cosmographi , terrae totius situm in globis ligneis repraesentantes , tum si saxum coniicias in formam , quo perferetur ? 
Al . 
Usque ad terrae centrum ; ibi quies est omnium gravium . 
Cu . 
Quid si Antipodes quoque ex adverso mittant lapidem ? 
Al . 
Tunc lapidis occurret lapidi circa centrum : ibi conquiescet uterque . 
Cu . 
Age , si verum est , quod dixisti , motum nativum progressu magis ac magis incitari , si nihil obest , lapis aut plumbum coniectum in foramen ob motus vehementiam praetercurreret centrum , iamque praetermisso centro rursum motus erit violentus . 
Al . 
Plumbum nunquam perveniret ad centrum , nisi liquefactum ; sed lapis si praetereat centrum motu tam violento , primum segnius feretur , nec aliter redibit ad centrum quam lapis vi in altus proiectus redit in terram . 
Cu . 
Sed recurrens nativo motu , rursus concitato impetu praetervehetur centrum : itaque fiet , ut nunquam quiescat lapis . 
Al . 
Conquiescet tandem , praetercurrens , ac recurrens , donec perventum fuerit ad aequilibrium . 
Cu . 
At si nihil est in rerum natura vacuum , oportet foramen illud aere plenum esse . 
Al . 
Esto . 
Cu . 
Pendebit igitur in aere corpus natura grave . 
Al . 
Quid ni ? 
Quemadmodum chalybs in aere pendet , undique librantibus magnetibus . 
Quid autem prodigii , si unicum saxum pendeat in meditullio aeris , cum tota terra tot rupibus onusta ad istum pendeat modum ? 
Cu . 
Sed ubi est terrae centrum ? 
Al . 
Ubi est circuli centrum ? 
Cu . 
Id quidem est punctum indivisibile . 
Si tantillum est terrae centrum , quisquis perforaverit mediam terram , auferet centrum , nec habebunt gravia quo ferantur . 
Al . 
Nae tu satis otiose nugaris . 
Cu . 
Nae quaeso succenseas : discendi studio loquor quidquid loquor . 
Si quis terrae sphaeram perterebret , non per ipsum centrum , sed a latere , puta ut absit a centro centum stadiis , quo tunc feretur coniectum lapis ? 
Al . 
Non feretur recta per foramen ; imo potius recta , sed ad centrum : itaque , priusquam perveniet ad medium , iam conquiescet in terra quae ad laevam est , si centrum est ad laevam . 
Cu . 
Sed quid est hoc , quod reddit corpus grave aut leve ? 
Al . 
Ad istud respondeat tibi deus , cur ignem fecerit omnium levissimum , aerem proxima levitate , terram gravissimam , proxima gravitate aquam . 
Cu . 
Cur igitur nubes aquae pendent in sublimi aere ? 
Al . 
Quoniam a sole atrahente concipiunt naturam igneam , quemadmodum fumus e lignis humentibus violento calore excussus . 
Cu . 
Cur igitur tanto pondere decidunt , ut interdum montes in planitiem redigant ? 
Al . 
Concretio densitasque addit pondus , alioqui possunt sic videri sustineri ab aere subiecto , quemadmodum tenui ferri lamina sustinetur summa aqua . 
Cu . 
Sic igitur putas , quod plurimum habet igneae naturae esse levissimum ; quod terrenae gravissimum . 
Al . 
Haud procul abes a scopo . 
Cu . 
Atqui nec quivis aer pariter levis est , nec quaevis terra pariter gravis : idem de aqua fortasse sentiendum . 
Al . 
Nec mirum , cum ista quae nominasti , non sint elementa pura , sed ex variis elementa temperata . 
Itaque probabile est , eam terram esse levissimam , quae plurimum habet ignis aut aeris admixtum ; eam aquam esse gravissimam , quae graviorem terram habet admixtam ; qualem arbitror esse marinam , et eam unde conficitur sal . 
Itidem aer , aquae terraeve proximus , gravior est , aut certe minus levis est , eo qui procul abest a terra . 
Cu . 
Utrum habet plus terrenae naturae , lapis , an plumbum ? 
Al . 
Lapis . 
Cu . 
Et tamen plumbum lapide gravius est , pro ratione portionis . 
Al . 
In caussa est densitas : lapis enim rarior est , eoque plus habet aeris quam plumbum . 
Hinc est quod videmus , quoddam terrae genus desicatum , si coniiciatur in aquam , non subsidere , sed natare , eadem de causa videmus totos agros natantes : sustinetur enim cavis radicibus arundinum aliarumque palustrium herbarum inter se connexis . 
Cu . 
Hinc fortassis et pumicum levitas . 
Al . 
Quia pleni cavernis sunt , praeterea multo igni decocti : submittuntur enim e locis ardentibus . 
Cu . 
Unde tanta suberis levitas ? 
Al . 
Iam dictum est : raritas enim in causa est . 
Cu . 
Utrum est gravior , plumbum , an aurum ? 
Al . 
Aurum , opinor . 
Cu . 
Aurum tamen videtur habere plus igneae naturae . 
Al . 
Quia noctu velut ignis lucet , ut ait Pindarus . 
Cu . 
Scilicet . 
Al . 
Sed densitas in auro maior . 
Cu . 
Unde id deprehenditur ? 
Al . 
Respondebunt aurifices : nec argentum , nec plumbum , nec aes Cyprium , nec ullum simile genus latius diducitur malleo , quam aurum . 
Eadem ratione Philosophi deprehenderunt , nihil esse liquidius melle et oleo : quod si quis haec inunctione dilatet , et latissime diffunditur humor , et siccescit serius . 
Cu . 
Sed utrum gravius est , oleum , an aqua ? 
Al . 
Si de oleo lini loqueris , arbitror oleum esse gravius . 
Cu . 
Cur igitur aquae supernatat oleum ? 
Al . 
Levitas non est in causa , sed ignea olei natura , tum peculiaris omnium pinguium vis ab aqua abhorrens , quae est in herba , quae dicitur ; baptoj . 
Cu . 
Cur igitur non natat ferrum igni candens ? 
Al . 
Quia non est calor nativus , et ideo citius penetrant aquam , quod caloris magnitudo dispellat obstantem liquorem . 
Sic cuneus ferreus citius petit ima , quam lamina . 
Cu . 
Utrum intolerabilius est , ferrum candens , an frigidum ? 
Al . 
Candens . 
Cu . 
Gravius igitur . 
Al . 
Est , si commodius est gestare manu paleam incensam , quam silicem frigidum . 
Cu . 
Quid est in causa , quod lignum ligno levius aut gravius est ? 
Al . 
Densitas ac raritas . 
Cu . 
At ipse novi quendam e familia regis Britanniae , qui in convivio ostendit nobis lignum eius , ut aiebat , arboris , quae fert aloen : adeo solidus erat , ut lapis videri posset : adeo manibus libranti leve , ut arundo videri posset , et si quid sicca arundine levius : impositum vino ( putabat enim ira depelli venena ) mox properabat ad fundum , ut vix plumbum celerius . 
Al . 
Nec densitas , nec raritas semper in causa est , sed peculiaris et occulta in rebus cognatio , quae facit ut quaedam sese amplectantur , aut refugiant , veluti magnes attrahit chalybem , vitis refugit brassicam , et flamma etiam e longinquo ad naphtam transvolat , aliquanto inferiore loco positam , cum naphta sit natura gravis , flamma levis . 
Cu . 
Omne genus aeris innatat argento vivo , solum aurum subsidit et circomvolvitur , cum argentum vivum sit materia liquidissima . 
Al . 
Non habeo quod respondeam , nisi peculiarem naturae cognationem : ad hoc enim natum est argentum vivum , ut purget aurum . 
Cu . 
Cum Arethusa fluvius subter mare Sicanum transit , ac non potius innatat ; cum antea dixeris , marinam aquam fluviatili esse graviorem . 
Al . 
Naturale dissidium est in causa , sed arcanum . 
Cu . 
Cur natant cygni , cum homines eandem aquam ingressi pessum eant ? 
Al . 
In causa est non tantum pennarum concavitas levitasque , verum etiam siccitas , quam aqua refugit ; hinc est quod in panno linove vehementer sicco si ponas aquam aut vinum , in globum se contrahit ; sin in humidum , mox spargitur . 
Itidem si infundas liquorem in cyathum siccum , aut marginibus pingui oblitis , et infundas aliquanto plus , quam cyathus capit , liquor circa medium citius colligit sese in rotundum , quam transeat margines . 
Cu . 
Cur in fluminibus naves minus sustinent oneris , quam in mari ? 
Al . 
Quia subtilior est fluviatilis aqua . 
Eadem de caussa volucres facilius sese librant in aere crassiore , quam vehementer subtili . 
Cu . 
Cur non subsidunt Florae ? 
Al . 
Quoniam cutis sole desiccata et levior facta est , et humorem respuens . 
Cu . 
Cur ferrum diductum in amplam laminam natat , cum idem contractum sidat ? 
Al . 
Partim siccitas est in causa , partim aer inter aquam et laminam mixtus . 
Cu . 
Utra res gravior , aqua an vinum ? 
Al . 
Arbitror vinum non cedere aquae . 
Cu . 
Quam ob rem ergo qui ab oenopolis emunt vinum , aquam pro vino reperiunt in imo dolio ? 
Al . 
Quia vinum habet pingue quiddam , quod aquae refugit liquorem , non aliter quam oleum . 
Argumentum in promptu est : quo vinum est generosius , hoc et difficilius admiscetur aquae , et incensum ardet vehementius . 
Cu . 
Cur in Asphaltite lacu nullum corpus animalis vivum mergitur ? 
Al . 
Non est meum ad omnia naturae miracula respondere . 
Habet illa quaedam arcana , quae nos mirari voluit , scire noluit . 
Cu . 
Cur homo macilentus obeso gravior est , si caetera sint paria ? 
Al . 
Quoniam ossa densiora sunt carne , et ideo graviora . 
Cu . 
Cur idem homo ieiunus gravior est se ipso pranso , cum corpori onus accesserit ? 
Al . 
Cibo potuque spiritus augentur , et ii addunt corpori levitatem . 
Unde et hilaris levior est moerente , et mortuus vivo longe gravior . 
Cu . 
Sed qui fit , ut idem homo , cum vult , faciat se graviorem , aut leviorem ? 
Al . 
Contento spiritu reddit se leviorem , emisso graviorem . 
Sic natat vesica inflata , et clausa , pertusa sidit . 
Sed quando Curio desinet nobis occinere , cur ? 
Cu . 
Desinam , si mihi paucam etiam dixeris ; coelum utrum grave sit , an leve . 
Al . 
An leve sit , nescio ; certe grave non potest esse , cum sit naturae igneae . 
Cu . 
Quid igitur sibi vult vetus proverbium : Quid si coelum ruat ? 
Al . 
Quia rudis antiquitas Homerum secuta credidit coelum esse ferreum . 
Sed Homerus a coloris similitudine ferreum dixit , non a pondere : quemadmodum nos cineraceum dicimus quod cineris colorem prae se fert . 
Cu . 
Est igitur coelum coloratum ? 
Al . 
Non vere , sed talis nobis videtur propter aerem , et liquorem medium : quemadmodum sol nobis nunc rubet , nunc fulvet , nunc candicat , cum is nihil talium mutationum recipiat . 
Itidem et iridis pictura non in coelo est , sed in aere humido . 
Cu . 
Verum , ut finiam , fateris coelo nihil esse sublimius , quacunque tegit orbem terrae ? 
Al . 
Fateor . 
Cu . 
Et centro terrae nihil esse profundius ? 
Al . 
Scilicet . 
Cu . 
Inter omnes rerum species quid est gravissimum ? 
Al . 
Aurum , opinor . 
Cu . 
Heic abs te vehementer dissentio . 
Al . 
An scis aliquid auro gravius ? 
Cu . 
Scio , et quidem multis partibus . 
Al . 
Proinde me vicissim doce , quando scis quod me nescire confiteor . 
Cu . 
Quod igneos illos spiritus e summo coeli vertice depressit in ima tartari ( nam ea collocant in centro terrae ) nonne oportuit omnium esse gravissimum ? 
Al . 
Fateor : sed quidnam illud fuit ? 
Cu . 
Peccatum , quod et hominum animas , quas Maro vocat auri simplicis ignes , eodem demergit . 
Al . 
Si libet ad istud philosophiae genus demigrare , fateor et aurum , et plumbum esse plumeae levitatis , si cum peccato conferatur . 
Cu . 
Qui fiet igitur , ut qui hac sarcina sunt onusti , subvolent in coelum ? 
Al . 
Profecto non video . 
Cu . 
At qui sese parant ad cursum , saltumve , non solum quidquid est oneris abiiciunt , verum etiam contento spiritu sese reddunt levisculos ; et ad hunc cursum saltumque , quo ferimur in coelum , non studemus illum abiicere , quod omni saxo , omni plumbo gravius est . 
Al . 
Faceremus , si vel micae sanae mentis haberemus . 
