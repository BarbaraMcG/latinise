Perparuam partem postulat Plautus loci de uostris magnis atque amoenis moenibus , Athenas quo sine architectis conferat . 
Quid nunc ? 
Daturin estis an non ? 
Adnuont melior me quidem uobis me ablaturum sine mora ; quid si de uostro quippiam orem ? 
Abnuont . 
Eu hercle ! 
In uobis resident mores pristini , ad denegandum ut celeri lingua utamini . 
Sed hoc agamus quoia huc uentumst gratia . 
Athenis tracto ita ut hoc est proscaenium tantisper dum transigimus hanc comoediam . 
Hic habitat mulier nomen quoi est Phronesium ; haec huiius saecli mores in se possidet : numquam ab amatore postulat id quod datumst , sed relicuom dat operam ne sit relicuom , poscendo atque auferendo , ut mos est mulierum ; nam omnes id faciunt , quom se amari intellegunt . 
Ea se peperisse puerum simulat militi , quo citius rem ab eo auorrat cum puluisculo . 
Quid multa ? 
stuic superet muliere hiscum anima ad eum habenti erce teritur . 
Non omnis aetas ad perdiscendum sat est amanti , dum id perdiscat , quot pereat modis ; neque eam rationem eapse umquam educet Venus , quam penes amantum summa summarum redit , quot amans exemplis ludificetur , quot modis pereat quotque exoretur exorabulis : quot illic blanditiae , quot illic iracundiae sunt , quot sui perclamanda , di uostram fidem , hui ! 
Quid peiierandum est etiam , praeter munera : primumdum merces annua , is primus bolust , ob eam tres noctes dantur ; interea loci aut aera aut uinum aut oleum aut triticum ; temptat benignusne an bonae frugi sies : quasi in piscinam rete qui iaculum parat , quando abiit rete pessum , adducit lineam ; si iniecit rete , piscis ne ecfugiat cauet : dum huc dum illuc rete or impedit piscis usque adeo donicum eduxit foras . 
Itidem est , amator sei quod oratur dedit atque est benignus potius quam frugi bonae . 
Adduntur noctes , interim ille hamum uorat ; si semel amoris poculum accepit meri eaque intra pectus se penetrauit potio , extemplo et ipsus periit et res et fides . 
Si iratum scortum fortest amatori suo , bis perit amator , ab red atque animo simul ; sin alter alteri propitiust , idem perit : si raras noctes ducit , ab animo perit ; si increbrauit , ipsus gaudet , res perit . 
[ intercepta in aedibus lenonis ] Priuquam unum dederis , centum quae poscat parat : aut periit aurum aut conscissa pallula est aut empta ancilla aut aliquod uasum argenteum aut uasum ahenum aliquod aut lectus laptiles aut armariola Graeca , aut aliquid semper est quod petra debeatque amans scorto suo . 
Atque haec celamus nos clam magna industria , quom rem fidemque nosque nosmet perdimus , ne qui parentes neu cognati sentiant ; quos quom celamus si faximus conscios , qui nostrae aetati tempestiuo temperent , unde anteparta demus postpartoribus , faxim lenonum nec scortorum plus siet et minu damnosorum hominum quam nunc sunt siet . 
Nam nunc lenonum et scortorum plus est fere quam olim muscarum est quom caletur maxume . 
Nam nusquam alibi si sunt , circum argentarias scorti lenones qui adsident cottidie , ea nimia est ratio ; quippe qui certo scio fere plus scortorum esse iam quam ponderum . 
Quos quidem quam ad rem dicam in argentariis referre habere , nisi pro tabulis , nescio , ubi aera perscribantur usuraria : accepta dico , expensa ne qui censeat . 
Postremo id magno in populo multis hominibus , re placida atque otiosa , uictis hostibus : amare oportet omnis qui quod dent habent . 
Nam mihi haec meretrix quae hic habet , Phronesium , suom nomen omne ex pectore exmouit meo , [ Phronesium , nam phronesis est sapientia ] . 
Nam me fuisse huic fateor summum atque intumum , quod amantis multo pessumum est pecuniae ; eadem postquam alium repperit qui plus daret , damnosiorem meo exinde immouit loco , quem infestum , odiosum sibi esse memorabat mala , Babyloniensem militem . 
Is nunc dicitur uenturus peregre ; eo nunc commenta est dolum : peperisse simulat sese , ut me extrudat foras ; eum esse simulat militem puero patrem ; atque ut cum solo pergraecetur militi , eum isti suppositum puerum opus pessumae . 
Mihi uerba retur dare se ? 
An me censuit celare se potesse , grauida si foret ? 
Nam ego Lemno aduenio Athenas nudiustertius , legatus quo hinc cum publico imperio fui . 
Sed haec quidem eiius Astaphium est ancillula ; cum ea quoque etiam mihi fuit commercium . 
Ad fores auscultate atque adseruate aedis , nequis aduentor grauior abaetat quam adueniat , neu , qui manus attulerit sterilis intro ad nos , grauidas foras exportet . 
Noui ego hominum mores ; ita nunc adulescentes morati sunt : quinei aut senei adueniunt ad scorta congerrones ; consulta sunt consilia : quando intro aduenerunt , oenus eorum aliqui osculum amicae usque oggerit , dum illi agant ceteri cleptae ; sin uident quempiam se adseruare , obludiant qui custodem oblectent per ioculum et ludum ; de nostro saepe edunt : quod fartores faciunt . 
Fit pol hoc , et pars spectatorum scitis pol haec uos me hau mentiri . 
Ibi sibus pugnae et uirtuti de praedonibu praedam capere . 
At ecastor nos rusum lepide referimu gratiam furibu nostris : nam ipsi uident quom eorum agerimus bona atque etiam ultro ipsi aggerunt ad nos . 
Me illis quidem haec uerberat uerbis , nam ego huc bona mea degessi . 
Commemini , iam pol ego eumpse ad nos , si domi erit , mecum adducam . 
Heus ! 
Manedum , Astaphium , priu quam abis . 
Qui reuocat ? 
Scies : respice huc . 
Quis est ? 
Vobis qui multa bona esse uolt . 
Dato , si esse uis . 
Faxo erunt . 
Respice huc modo . 
Oh ! 
Enicas me miseram , quisquis es . 
Pessuma , mane . 
Optume , odio es . 
Diniarchusne illic est ? 
Atque is est . 
Salua sis . 
Et tu . 
Fer contra manum et pariter gradere . 
Tuis seruio atque audiens sum imperiis . 
Quid agis ? 
Valeo et ualidum teneo . 
Peregre quoniam aduenis , cenetur . 
dicis benigneque uocas , Astaphium . 
Amabo , sine me ire era quo iussit . 
Eas . 
Sed quid ais ? 
Quid uis ? 
Dic quo iter inceptas ; quis est ? 
Quem arcessis ? 
Archilinem opstetricem . 
Mala tu femina es , oles unde es disciplinam . 
Manufesto mendaci , mala , teneo te . 
Quid iam , amabo ? 
Quia te adducturam huc dixeras eumpse , non eampse ; nunc mulier facta est iam ex uiro : mala es praestrigiatrix . 
Sed tandem eloquere , quis is homost , Astaphium ? 
Nouos amator ? 
Nimis otiosum te arbitror hominem esse . 
Qui arbitrare ? 
Quia tuo uestimento et cibo alienis rebus curas . 
Vos mihi dedistis otium . 
Qui , amabo ? 
Ego expedibo . 
Rem perdidi apud uos , uos meum negotium apstulistis . 
Si rem seruassem , fuit ubi negotiosus essem . 
An tu te Veneris publicum aut Amoris alia lege habere posse postulas quin otiosus fias ? 
Illa , haud ego , habuit publicum : peruorse interpretaris ; nam aduorsum legem meam ob meam scripturam pecudem cepit . 
Plerique idem quod tu facis faciunt rei male gerentes : ubi non est scripturam unde dent , incusant publicanos . 
Male uortit res pecuaria mihi apud uos : nunc uicissim uolo habere aratiunculam pro copia hic apud uos . 
Non aruos hic , sed pascuost ager : si arationes habituris , qui arari solent , ad pueros ire meliust . 
Hunc nos habemus publicum , illi alii sunt publicani . 
Vtrosque pergnoui probi . 
em istoc pol tu otiosus , quom et illic et hic peruorsus es . 
Sed utriscum rem esse mauis ? 
Procaciores esti uos , sed illi peiiuriosi ; illis perit quidquid datur neque ipsis apparet quicquam : uos saltem si quid quaeritis , exbibitis et comestis . 
Postremo illi sunt inprobi , uos nequam et gloriosae . 
Male quae in nos ais , ea omnia tibi dicis , Diniarche , et nostram et illorum uicem . 
Qui istuc ? 
Rationem dicam : quia qui alterum incusat probri , sumpse enitere oportet . 
Tu a nobis sapiens nihil habes ; nos nequam aps te habeamus . 
O Astaphium , haud istoc modo solita es me ante appellare , sed blande , quom illuc quod apud uos nunc est apud med haberem . 
Dum uiuit , hominem noueris : ubi mortuost , quiescat . 
Te dum uiuebas noueram . 
An me mortuom arbitrare ? 
Qui potis , amabo , planius ? 
Qui antehac amator summus habitus , nunc ad amicam uenis querimoniam referre . 
Vostra hercle factum iniuria , quae properauistis olim : rapere otiose oportuit , diu ut essem incolumis uobis . 
Amator similest oppidi hostilis . 
Quo argumento ? 
Quam primum expugnari potis , tam id optumum est amicae . 
Ego fateor , sed longe aliter est amicus atque amator : certe hercle quam ueterrumus homini optumust amicus . 
Non hercle occidi , sunt mi etiam fundi et aedes . 
Qur , opsecro , ergo ante ostium pro ignoto alienoque astas ? 
I intro , haud alienus tu quidem es ; nam ecastor neminem hodie mage amat corde atque animo suo , si quidem habes fundum atque aedis . 
In melle sunt linguae sitae uostrae atque orationes , facta atque corda in felle sunt sita atque acerbo aceto : eo dicta lingua dulcia dati , corde amara facitis . 
Amantes si qui non danunt non didici fabulari . 
Amantis si cui quod dabo non est non didici fabulari . 
Non istaec , mea benignitas , decuit te fabulari , sed istos qui cum geniis suis belligerant parcepromi . 
Mala es atque eadem quae soles inlecebra . 
Vt exspectatus peregre aduenisti ! 
Nam , opsecro , cupiebat te era uidere . 
Quid tandem ? 
Te unum ex omnibus amat . 
Eugae ! 
Fundi et aedes , per tempus subuenisti . 
Sed quid ais , Astaphium ? 
Quid uis ? 
Estne intus nunc Phronesium ? 
Vtut aliis , tibi quidem intus . 
Valetne ? 
Immo edepol meliu iam fore spero , ubi te uidebit . 
Hoc nobis uitium maxumumst , quom amamus tum perimus : si illud quod uolumus dicitur , palam quom mentiuntur , uerum esse insciti credimus , ne uias utamur ira . 
Heia ! 
Haud itast res . 
Ain tu eam me amare ? 
Immo unice unum . 
Peperisse audiui . 
Ah , opsecro , tace , Diniarche ! 
Quid iam ? 
Horresco misera , mentio quotiens fit partionis , ita paene nulla tibi fuit Phronesium . 
I intro , amabo , uisse illam . 
Atque opperimino : iam exibit ; nam lauabat . 
Quid ais tu ? 
Quae numquam fuit praegnas qui parere potuit ? 
Nam equidem illi uterum , quod sciam , numquam extumere sensi . 
Celabat metuebatque te , ne tu sibi persuaderes ut abortioni operam daret puerumque ut enicaret . 
Tum pol istic est puero pater Babyloniensis miles , quoius nunc ista aduentum expetit . 
Immo ab eo ut nuntiatumst , iam hic adfuturum aiunt eum . 
Nondum aduenisse miror . 
Ibo igitur intro ? 
Quippini ? 
Tam audacter quam domum ad te ; nam tu quidem edepol noster es etiamnunc , Diniarche . 
Quam mox te huc recipis ? 
Iam hic ero : propest profecta quo sum . 
Redi uero actutum . 
Ego interim hic apud uos opperibor . 
Hahahae ! 
Requieui , quia intro abit odium meum . 
Tandem sola sum . 
Nunc quidem meo arbitratu loquar libere quae uolam et quae lubebit . 
Huic homini amanti mea era apud nos naeniam dixit bonis . 
Nam fundi et aedes obligatae sunt ob Amoris praedium . 
Verum apud hunc mea era sua consilia summa eloquitur libere , magique adeo ei consiliarius hic amicust quam auxiliarius . 
Dum fuit , dedit ; nunc nihil habet : quod habebat nos habemus , iste id habet quod nos habuimus . 
Humanum facinus factumst . 
Actutum fortunae solent mutari , uaria uitast : nos diuitem istum meminimus atque iste pauperes nos : uorterunt sese memoriae ; stultus sit qui id miretur . 
Si eget , necessest nos pati : amauit , aequom ei factum est . 
Piaculumst miserere nos hominum rei male gerentum . 
Bonis esse oportet dentibus lenam probam , adridere ut quisquis ueniat blandeque adloqui , male corde consultare , bene lingua loqui . 
Meretricem similem sentis esse condecet , quemquem hominem attigerit , profecto ei aut malum aut damnum dari . 
Numquam amatoris meretricem oportet caussam noscere , quin , ubi nil det , pro infrequente eum mittat militia domum . 
Neque umquam erit probu quisquam amator nisi qui rei inimicust suae . 
Dum habeat , tum amet ; ubi nil habeat , alium quaestum coepiat . 
Aequo animo , ipse si nil habeat , aliis qui habent det locum . 
Nugae sunt nisi quoi , modo quom dederit , dare iam lubeat denuo ; is amatur hic apud nos , qui quod dedit id oblitust datum . 
probus est amator , qui relictis rebus rem perdit suam . 
At nos male agere praedicant uiri solere se cum nosque esse auaras . 
Qui sumus ? 
Quid est quod male agimus tandem ? 
Nam ecastor numquam sati dedit suae quisquam amicae amator , neque pol nos satis accepimus neque umquam ulla sati poposcit . 
Nam quando sterilis est amator ab datis , si negat se habere quod det , soli credimus , nec satis accipimus , sati quom quod det non habet : semper datores nouos oportet quaerere , qui de thensauris integris demus danunt . 
Velut hic agrestis est adulescens qui hic habet , nimi pol mortalis lepidus nimique probu dator . 
Sed is clam patrem etiam hac nocte illa per hortum transiluit ad nos . 
Eum uolo conuenire . 
Sed est huic unus seruos uiolentissumus , qui ubi quamque nostrarum uidet prope hasce aedis adgrediri , item ut de frumento anseres , clamore apsterret , abigit ; ita est agrestis . 
Sed fores , quidquid est futurum , feriam . 
Ecquis huic tutelam ianuae gerit ? 
Ecquis intus exit ? 
Quis illic est qui tam proterue nostras aedis arietat ? 
Ego sum , respice ad me . 
quid " ego " ? 
nonne " ego " uideor tibi ? 
Quid tibi ad hasce accessio aedis est prope aut pultatio ? 
Salue . 
Sat mihi est tuae salutis . 
Nil moror . 
Non salueo . 
aegrotare malim quam esse tua salute sanior . 
Sed uolo scire , quid debetur hic tibi nostrae domi ? 
Comprime sis eiram . 
Eam quidem hercle tu , quae solita es , comprime , inpudens , quae per ridiculum rustico suades stuprum . 
" Eiram " dixi : ut excepisti , dempsisti unam litteram . 
Nimi quidem hic truculentust . 
Pergin male loqui , mulier , mihi ? 
Quid tibi ego male dico ? 
Quia enim me truculentum nominas . 
Nunc adeo , nisi abis actutum aut dicis quid quaeras cito , iam hercle ego hic te , mulier , quasi sus catulos pedibus proteram . 
Rus merum hoc quidemst . 
Pudendumst uero clurinum pecus . 
Aduenisti huc te ostentatum cum exornatis ossibus , quia tibi suaso infecisti propudiosa pallulam ? 
An eo bella es , quia accepisti tibi armillas aeneas ? 
Nunc places , quom mi inclementer dicis . 
Quid hoc quod te rogo ? 
Mancupion qui accipias , gestas tecum ahenos anulos ? 
Pignus da ni ligneae haec sint quas habes Victorias . 
Ne attigas me . 
Egon te tangam ? 
Ita me amabit sarculum , ut ego me ruri amplexari mauelim patulam bouem cumque ea noctem in stramentis pernoctare perpetim quam tuas centum cenatas noctes mihi dono dari . 
Rus tu mi opprobras ? 
Vt nancta es hominem quem pudeat probri ! 
Sed quid apud nostras negoti , mulier , est aedis tibi ? 
Quid tu hoc occursas , in urbem quotiensquomque aduenimus ? 
Mulieres uolo conuenire uostras . 
Quas tu mulieres mihi narras , ubi musca nulla feminast in aedibus ? 
Nullan istic mulier habitat ? 
Rus , inquam , abierunt . 
Abi . 
Quid clamas , insane ? 
Abire hinc ni properas grandi gradu , iam hercle ego istos fictos , compositos , crispos cincinnos tuos , unguentatos usque ex cerebro exuellam . 
Quanam gratia ? 
Quia ad fores nostras unguentis uncta es ausa accedere quiaque bucculas tam belle purpurissatas habes . 
Erubui mecastor misera propter clamorem tuom . 
Itane ? 
Erubuisti ? 
Quasi uero corpori reliqueris tuo potestatem coloris ulli capiendi , mala ! 
Buccas rubrica , creta omne corpus intinxti tibi . 
Pessumae estis . 
Quid est quod uobis pessumae haec malefecerint ? 
Scio ego plus quam tu arbitrare scire me . 
Quid id opsecrost quod scias ? 
Erilis noster filius apud uos Strabax ut pereat , ut eum inliciatis in malam fraudem et probrum . 
Sanus si uideare , dicam : " dicis contumeliam . 
" Nemo homo hic solet perire apud nos : res perdunt suas ubi res perdidere , abire hinc si uolunt saluis licet . 
Ego istunc non noui adulescentem uostrum . 
Veron serio ? 
Quid maceria illa ait in horto quae est , quae in noctes singulas latere fit minor , qua isto ad uos damni permensust uiam ? 
Nihil mirum ( uetus est maceria ) lateres si ueteres ruont . 
Ain tu uero ueteres lateres ruere ? 
Numquam edepol mihi quisquam homo mortalis posthac duarum rerum creduit , ni ego ero maiori uostra facta denarrauero . 
Estne item uiolentus ut tu ? 
Non enim ille meretriculis moenerandis rem coegit , uerum parsimonia duritiaque : quae nunc ad uos clam exportantur , pessumae ; ea uos estis , exunguimini , ebibitis . 
Egone haec mussitem ? 
Iam quidem hercle ibo ad forum atque haec facta narrabo seni ; neque istuc insegesti tergo coget examen mali . 
Si ecastor hic homo sinapi uictitet , non censeam tam esse tristem posse . 
At pol ero beneuolens uisust suo . 
Verum ego illum , quamquam uiolentust , spero immutari potis blandimentis , hortamentis , ceteris meretriciis ; uidi equidem exinem intu domito fieri atque alias beluas . 
Nunc ad eram reuidebo . 
Sed eccum odium progreditur meum . 
Tristis exit . 
Hau conuenit etiam hic dum Phronesium . 
Piscis ego credo , qui usque dum uiuont lauant , minu diu lauare quam haec lauat Phronesium . 
si proinde amentur , mulieres diu quam lauant , omnes amantes balneatores sient . 
Non quis parumper durare opperirier ? 
Quin hercle lassus iam sum durando miser : mihi quoque prae lassitudine opus est ut lauem . 
Sed opsecro hercle , Astaphium , i intro ac nuntia me adesse , ut properet suade , iam ut sati lauerit . 
Licet . 
Audin etiam ? 
Quid uis ? 
Di me perduint qui te reuocaui ! 
Non tibi dicebam " i " modo ? 
Quid iam reuocabas , inprobe nihilique homo ? 
Tute tibi mille passum peperisti morae . 
Sed quid haec hic autem tam diu ante aedis stetit ? 
Nescioquem praestolata est ; credo , militem . 
Illum student iam ; quasi uolturii triduo priu praediuinant quo die essuri sient : illum inhiant omnes , illi est animus omnibus ; me nemo magi respiciet , ubi is huc uenerit , quasi abhinc ducentos annos fuerim mortuos . 
Vt rem seruare suaue est ! 
Vae misero mihi ! 
Post factum flector , qui antepartum perdidi . 
Verum nunc si qua mi optigerit hereditas magna atque luculenta , nunc postquam scio dulce atque amarum quid sit ex pecunia , ita ego illam edepol seruem itaque parce uictitem , ut nulla faxim cis dies paucos siet ; ego istos qui nunc me culpant confutauerim . 
Sed aestuosas sentio aperiri fores , quae opsorbent quidquid uenit intra pessulos . 
Num tibi nam , amabo , ianua est mordax mea , quo intro ire metuas , mea uoluptas ? 
Ver uide : ut tota floret , ut olet , ut nitide nitet ! 
Quid tam inficetus Lemno adueniens qui tuae non des amicae , Diniarche , sauium ? 
Vah ! 
Vapulo hercle ego nunc , atque adeo male . 
Quo te auortisti ? 
Salua sis , Phronesium . 
Salue . 
Hicine hodie cenas , saluos quom aduenis ? 
Promisi . 
Vbi cenabis ? 
Vbi tu iusseris . 
Hic me lubente facies . 
Edepol me magis . 
Nemp tu eris hodie mecum , mea Phronesium ? 
Velim , si fieri possit . 
Cedo soleas mihi , properate , auferte mensam , Amabo , sanun es ? 
Non edepol bibere possum iam , ita animo malest . 
Mane , aliquid fiet , ne abi . 
Ah ! 
Aspersisti aquam . 
Iam rediit animus . 
Deme soleas , cedo bibam . 
Idem es mecastor qui soles . 
Sed dic mihi , benene ambulatumst ? 
Huc quidem hercle ad te bene . 
quia tui uidendi copia est . 
Complectere . 
Lubens . 
Heia ! 
Hoc est melle dulci dulcius . 
Hoc tuis fortunis , Iuppiter , praestant meae . 
Dan sauium ? 
Immo uel decem . 
em istoc pauper es : plus pollicere quam ego aps te postulo . 
Vtinam item a principio rei pepercisses meae ut nunc repercis sauiis . 
Si quid tibi compendi facere possim , factum edepol uelim . 
Iam lauta es ? 
Iam pol mihi quidem atque oculis meis . 
Num tibi sordere uideor ? 
Non pol mihi quidem ; uerum tempestas quondam , dum uixi , fuit quom inter nos sordebamus alter de altero . 
Sed quod ego facinus audiui adueniens tuom quod tu hic me apsente noui negoti gesseris ? 
Quid id est ? 
Primumdum , quom tu es aucta liberis quomque bene prouenisti salua , gaudeo . 
Concedite hinc uos intro atque operite ostium . 
Tu nunc superstes solus sermoni meo es . 
Tibi mea consilia semper summa credidi . 
Equidem neque peperi puerum neque praegnas fui ; uerum adsimulaui me esse praegnatem : hau nego . 
Quem propter , o mea uita ? 
Propter militem Babyloniensem , qui quasi uxorem sibi me habebat annum dum hic fuit . 
Ego senseram . 
Sed quid istuc ? 
Quoi rei te adsimulare retulit ? 
Vt esset aliquis laqueus et redimiculum reuorsionem ut ad me faceret denuo . 
Nunc huc remisit nuper ad me epistulam sese experturum quanti sese penderem : si quod peperissem id non necarem ac tollerem , bona sua me habiturum omnia . 
Ausculto lubens . 
Quid denique agitis ? 
Mater ancillas iubet , quoniam iam decumus mensis aduentat prope , aliam aliorsum ire , praemandare et quaerere puerum aut puellam qui supponatur mihi . 
Quid multa uerba faciam ? 
Tonstricem Suram nouisti nostram ? 
Quaen erga aedem sese habet ? 
Noui . 
Haec ut opera circumit per familias , puerum uestigat ; clanculum ad me detulit , datum sibi esse dixit . 
O mercis malae ! 
Eum nunc non illa peperit quae peperit prior , sed tu posterior . 
Ordine omnem rem tenes . 
Nunc ut praemisit nuntium miles mihi , non multo post hic aderit . 
Nunc tu te interim quasi pro puerpera hic procuras ? 
Quippini , ubi sine labore res geri pulchre potest ? 
Ad suom quemque aequom est esse quaestum callidum . 
Quid me futurumst quando miles uenerit ? 
Relictusne aps te uiuam ? 
Vbi illud quod uolo habebo ab illo , facile inuenio quo modo diuortium et discordiam inter nos parem postid ego tecum , mea uoluptas , usque ero adsiduo . 
Immo hercle uero accubuo mauelim . 
Dis hodie sacruficare pro puero uolo , quinto die quod fieri oportet . 
Censeo . 
Non audes aliquid dare mihi munusculum ? 
Lucrum hercle uideor facere mihi , uoluptas mea , ubi quippiam me poscis . 
At ego , ubi apstuli . 
Iam faxo hic aderit . 
Seruolum huc mittam meum . 
Sic facito . 
Quidquid attulerit , boni consulas . 
Ecastor munus te curaturum scio , ut quoius me non paeniteat mittatur mihi . 
Num quippiam aliud me uis ? 
Vt quando otium tibi sit ad me reuisas , tu ualeas . 
Vale . 
Pro di inmortales ! 
Non amantis mulieris , sed sociai unanimantis , fidentis fuit officium facere quod modo haec fecit mihi , suppositionem pueri quae mihi credidit , germanae quod sorori non credit soror . 
Ostendit sese iam mihi medullitus : se mi infidelem numquam , dum uiuat , fore . 
Egone illam ut non amem ? 
Egone illi ut non bene uelim ? 
Me potius non amabo quam huic desit amor . 
ego isti non munus mittam ? 
Immo ex hoc loco iubebo ad istam quinque perferri minas , praeterea opsonari dumtaxat mina . 
Multo illi potius bene erit quae bene uolt mihi quam mihimet , omnia qui mihi facio mala . 
Puero isti date mammam . 
Vt miserae matres sollicitaeque ex animo sunt cruciantque ! 
Edepol commentum male , quomque eam rem in corde agito , nimio minu perhibemur malae quam sumus ingenio . 
Ego prima de me , domo docta , dico . 
Quanta est cura in animo , quantum corde capio dolorem dolus ne occidat morte pueri : mater dicta quod sum , eo magis studeo uitae ; quae hunc ausa sum , tantundem dolum adgrediar . 
Lucri caussa auara probrum sum exsecuta , alienos dolores mihi supposiui . 
Nullam rem oportet dolose adgrediri nisi astute accurateque exsequare . 
Vosmet iam uidetis ut ornata incedo : puerperio ego nunc med esse aegram adsimulo . 
Male quod mulier facere incepit , nisi id ecficere perpetrat , id illi morbo , id illi seniost , ea illi miserae miseriast ; bene si facere incepit , eius rei nimi cito odium percipit . 
Nimi quam paucae sunt defessae male quae facere occeperunt , nimique paucae ecficiunt si quid facere occeperunt bene : mulieri nimio male facere melius onus est quam bene . 
Ego quod mala sum , matris opera mala sum et meapte malitia . 
Quae me grauidam esse adsimulaui militi Babylonio : eam nunc malitiam accuratam miles inueniat uolo . 
Is hic hau multo post , credo , aderit ; nunc priu praecaueo sciens eumque ornatum ut grauida quasi puerperio cubem . 
Date mi huc stactam atque ignem in aram , ut uenerem Lucinam meam . 
Hic apponite atque abite ab oculis . 
Eho , Pithecium ! 
Face ut accumbam , accede , adiuta . 
em sic decet puerperam . 
Soleas mihi deduce , pallium inice in me huc , Archilis . 
Vbi es , Astaphium ? 
Fer huc uerbenam mi intus et bellaria . 
Date aquam manibus . 
Nunc ecastor um ueniret miles uelim . 
Ne exspectetis , spectatores , meas pugnas dum praedicem : manibus duella praedicare soleo , haud in sermonibus . 
Scio ego multos memorauisse milites mendacium : et Homeronida et postilla mille memorari potest , qui et conuicti et condemnati falsis de pugnis sient . 
non placet quem illi plus laudant qui audiunt quam qui uident . 
Pluris est oculatus testis unus quam auriti decem ; qui audiunt audita dicunt , qui uident plane sciunt . 
Non placet quem scurrae laudant , manipulares mussitant , neque illi quorum lingua gladiorum aciem praestringit domi . 
Strenui nimio plus prosunt populo quam argute cati : facile sibi facunditatem uirtus argutam inuenit , sine uirtuti argutum ciuem mihi habeam pro praefica , quae alios conlaudat , eapse sese uero non potest . 
Nunc ad amicam decumo mense post Athenas Atticas uiso , quam grauidam hic reliqui meo compressu , quid ea agat . 
Vide quis loquitur tam propinque . 
Miles , mea Phronesium , tibi adest Stratophanes . 
Nunc tibi opust aegram ut te adsimules . 
Tace . 
Quoi adhuc ego tam mala eram monetrix , me maleficio uinceres ? 
Peperit mulier , ut ego opinor . 
Vin adeam ad hominem ? 
Volo . 
Eugae ! 
Astaphium eccam it mi aduorsum . 
salue ecastor , Stratophanes . 
Saluom te Scio . 
Sed peperitne , opsecro , Phronesium ? 
Peperit puerum nimium lepidum . 
Ehem , ecquid mei similest ? 
Rogas ? 
Quin ubi natust machaeram et clupeum poscebat sibi ? 
Meus est , scio iam de argumentis . 
Nimium tui Similest . 
Papae ! 
Iam magnust ? 
Iamne iit ad legionem ? 
Ecquae spolia rettulit ? 
Ere nudiusquintus natus ille quidem est . 
Quid postea ? 
Inter tot dies quidem hercle iam aliquid actum oportuit . 
Quid illi ex utero exitiost priuquam poterat ire in proelium ? 
Consequere atque illam saluta et gratulare illi . 
Sequor . 
Vbi illa , opsecro , est quae me hic reliquit , eapse abiit ? 
Vbist ? 
Adsum , adduco tibi exoptatum Stratophanem . 
Vbi is est , opsecro ? 
Mars peregre adueniens salutat Nerienem uxorem suam . 
Quom tu recte prouenisti quomque es aucta liberis , gratulor , quom mihi tibique magnum peperisti decus . 
Salue , qui me interfecisti paene uita et lumine quiquem ibi magni doloris per uoluptatem tuam condidisti in corpus , quo nunc etiam morbo misera sum . 
Heia ! 
Haud ab re , mea uoluptas , tibi istic obuenit labos : filium peperisti , qui aedis spoliis opplebit tuas . 
Multo ecastor magis oppletis tritici opust granariis , ne , ille priu quam spolia capiat , hinc nos extinxit fames . 
Habe bonum animum . 
Sauium sis pete hinc ah ! 
Nequeo caput tollere , ita dolet itaque ego medulo , neque etiam queo pedibus mea sponte ambulare . 
Si hercle me ex medio mari sauium petere tuom iubeas , petere hau pigeat , mel meum . 
Id ita esse experta es : nunc experiere , mea Phronesium , me te amare . 
Adduxi ancillas tibi eccas ex Suria duas , is te dono . 
Adduce hoc tu istas . 
Sed istae reginae domi suae fuere ambae , uerum earum patriam ego excidi manu . 
His te dono . 
Paenitetne te quot ancillas alam , quin examen super adducas quae mihi comedint cibum ? 
Hoc quidem hercle ingratumst . 
Cedo tu mi istam , puere , perulam . 
Mea uoluptas , attuli eccam pallulam ex Phrygia tibi . 
Tene tibi . 
Hoccin mihi ob labores tantos tantillum dari ? 
Perii hercle ego miser ! 
Iam mi auro contra constat filius : etiam nihili pendit addi purpuram . 
Ex Arabia tibi attuli tus , Ponto amomum . 
Tene tibi , uoluptas mea . 
Accepi hoc ; abducite hasce hinc e conspectu Suras . 
Ecquid amas me ? 
Nihil ecastor neque meres . 
Nilne huic sat est ? 
Ne bonum uerbum quidem unum dixit . 
Viginti minis uenire illaec posse credo dona quae ei dono dedi . 
Vehementer nunc mihi est irata , sentio atque intellego ; uerum abibo . 
Quid ais ? 
Nunc tu num neuis me , uoluptas mea , quo uocatus sum ire ad cenam ? 
Mox huc cubitum uenero . 
Quid taces ? 
Planissume edepol perii . 
Sed quid illuc noui est ? 
Quis hic homost qui inducit pompam tantam ? 
Certumst quo ferant opseruare . 
Huic credo fertur . 
Verum iam scibo magis . 
Ite , ite hac simul , mulieri damnigeruli , foras egerones , bonorum exagogae . 
Satin , siquis amat , nequit quin nihili sit , atque inprobis se artibus exspoliat ? 
Nam hoc qui sciam , ne quis id quaerat ex me , domist qui facit inprobe facta amator , qui bona sua pro stercore habet , foras iubet ferri : metuit publicos : mundissumu fit ; puras esse sibi uolt aedis : domi quidquid habet eicitur quandoquidem ipsus perditum se it , secreto hercle equidem eum adiutabo neque mea quidem opera umquam hilo minu propere quam pote peribit . 
nam iam de hoc opsonio de mina deminui una modo quinque nummos : mihi detraxi partem Herculaneam . 
Nam hoc adsimile est quasi de fluuio qui aquam deriuat sibi nisi deriuetur , tamen ea aqua omnis abeat in mare ; nam hoc in mare abit misereque perit sine bona omni gratia . 
Haec quom uideo fieri , suffuror , suppilo , de praeda praedam capio . 
Meretricem ego item esse reor , mare ut est : quod des deuorat nec datis umquam abundat . 
Hoc saltem : seruat nec nulli ubi sit apparet : des quantumuis , nusquam apparet neque datori neque acceptrici . 
uelut haec meretrix meum erum miserum sua blanditia intulit in pauperiem : priuabit bonis , luce , honore atque amicis . 
Attat ! 
Eccam adest propinque . 
Credo audisse haec me loqui . 
Pallida est , ut peperit puerum . 
Adloquar quasi nesciam . 
Iubeo uos saluere . 
Et nos te , Geta , quid agis ? 
Vt uales ? 
Valeo et uenio ad minu ualentem et melius qui ualeat fero . 
Eru meus , ocellus tuos , ad te ferre me haec iussit tibi dona quae uides illos ferre et has quinque argenti minas . 
Pol hau perit quod illum tantum amo . 
Iussit orare ut haec grata haberes tibi . 
Grata acceptaque ecastor habeo . 
Iube auferri intro , i Cyame . 
Ecquid auditis haec , quae iam haec imperat ? 
Vasa nolo auferant : desiccari iube . 
Inpudens mecastor , Cyame , es . 
Egone ? 
Tu . 
Bona fide ? 
Tune ais me inpudentem esse , ipsa quae sis stabulum flagiti ? 
Dic , amabo te , ubi est Diniarchus ? 
Domi . 
Dic ob haec dona quae ad me miserit me illum amare plurumum omnium hominum ergo , meumque honorem illum habere omnium maxumum , atque ut huc ueniat opsecra . 
Ilicet . 
Sed quisnam illic homost qui ipsus se comest , tristis , oculis malis ? 
Animo hercle homost suo miser , quisquis est . 
Dignust mecastor . 
Nequam est . 
Non nosti , opsecro , militem , hic apud me qui erat ? 
Huius pater pueri illic est . 
Vsque adicit oculum , uissit , adit , mansit : auscultat , opseruat quem perdam . 
Noui hominem nihili . 
Illicinest ? 
Illic est . 
Me intuetur gemens ; traxit ex intumo uentre suspiritum . 
Hoc uide ! 
Dentibus frendit , icit femur num opsecro nam hariolust qui ipsus se uerberat ? 
Nunc ego meos animos uiolentos meamque iram ex pectore iam promam . 
Loquere : unde es ? 
Quoius es ? 
Qur ausus mi inclementer dicere ? 
Lubitumst . 
Istuc ne mihi responsis . 
Hoc . 
Non ego te flocci facio . 
Quid tu ? 
Qur ausa es alium te dicere amare hominem ? 
Lubitumst . 
Ain tandem ? 
Istuc primum experiar . 
Tun tantilli doni caussa , holerum atque escarum et poscarum , moechum malacum , cincinnatum , umbraticulum , tympanotribam amas , hominem non nauci ? 
Quae haec res ? 
Meon tu , inprobe , ero male dicere nunc audes , fons uiti et peiiuri ? 
Verbum unum adde istoc : iam hercle ego te hic hac offatim conficiam . 
Tange modo , iam ego te hic agnum faciam et medium distruncabo . 
Si tu legioni bellator clues , at ego culinae clueo . 
Si aequom facias , aduentores meos non incuses , quorum mihi dona accepta et grata habeo , tuaque ingrata , quae aps te accepi . 
Tum pol ego et donis priuatus sum et perii . 
Plane istuc est . 
Quid nunc ergo hic , odiose , sedes , confectis omnibu rebus ? 
Perii hercle hodie , nisi hunc a te abigo . 
Accede huc modo , adi modo huc . 
Etiam , scelu uiri , minitare ? 
Quem ego offatim iam iam concipilabo Quid tibi huc uentio est ? 
quid tibi hanc aditio est ? 
Quid tibi hanc notio est , inquam , amicam meam ? 
Emoriere ocius , ni manu uiceris . 
Quid , manu uicerim ? 
Fac quod iussi , mane . 
Iam ego te hic offatim conficiam ; offatim occidi optumum est . 
Captiost : istam machaeram longiorem tu habes quam haec est . 
Sed uerum me sine dum petere : siquidem belligerandum est tecum , abo domum ego tecum , bellator , arbitrum aequom ceperim . 
Sed ego cesso hinc me amoliri , uentre dum saluo licet . 
Datin soleas ? 
Atque me intro actutum ducite , nam mihi de uento miserae condoluit caput . 
Quid mihi futurum est , quoi duae ancillae dolent , quibu te donaui ? 
Iamne abiisti ? 
em sic datur ! 
Quo pacto excludi , quaeso , potui planius quam exclusus nunc sum ? 
Pulchre ludificor . 
Sine . 
Quantillo mi opere nunc persuaderi potest ut ego hisc suffringam talos totis aedibus . 
Num quippiam harum mutat mores mulierum ? 
Postquam filiolum peperit , animos sustulit . 
nunc quasi mi dicat : " nec te iubeo neque uoto intro ire in aedis . 
" At ego nolo , non eo . 
Ego faxo dicat me in diebus pauculis crudum uirum esse . 
Sequere me hac . 
Verbum sat est . 
Rus mane dudum hinc ire me iussit pater , ut bubus glandem prandio depromerem . 
Post illoc quam ueni , aduenit , si dis placet , ad uillam argentum meo qui debebat patri , qui ouis Tarentinas erat mercatus de patre . 
Quaerit patrem . 
Dico esse in urbe . 
Interrogo quid eum uelit homo cruminam sibi de collo detrahit , minas uiginti mi dat . 
Accipio lubens , condo in cruminam . 
Ille abiit . 
Ego perpera minas ouis in crumina hac huc in urbem detuli . 
Fuit edepol Mars meo periratus patri , nam oues illius hau longe apsunt a lupis . 
Ne ego urbanos istos mundulos amasios hoc ictu exponam atque omnis eiciam foras . 
Eradicarest certum cumprimis patrem , post id locorum matrem . 
Nunc hoc deferam argentum ad hanc , quam mage amo quam matrem meam . 
Tat ! 
Ecquis intust ? 
Ecquis hoc aperit ostium ? 
Quid istuc ? 
Alienun es , amabo , mi Strabax , qui non extemplo intro ieris ? 
Anne oportuit ? 
Ita te quidem , qui es familiaris . 
Ibitur , ne me morari censeas . 
Lepide facis . 
Mirum uidetur rure erilem filium Strabacem non rediisse ; nisi si clanculum conlapsus est hic in corruptelam suam . 
Iam pol illic inclamabit me si aspexerit . 
Nimio minu saeuos iam sum , Astaphium , quam fui , Iam non sum truculentus , noli metuere . 
quid ais ? 
Quid uis ? 
Quin tuam exspecto osculentiam , dic , impera mihi quid lubet quo uis modo . 
Nouos omnis mores habeo , ueteres perdidi . 
Vel amare possum uel iam scortum ducere . 
Lepide mecastor nuntias . 
Sed dic mihi , haben Parasitum te fortasse dicere ? 
Intellexisti lepide quid ego dicerem . 
Heus tu ! 
Iam postquam in urbem crebro commeo , dicax sum factus . 
Iam sum caullator probus . 
Quid id est , amabo ? 
Istaec ridicularia , cauillationes , uis opinor dicere ? 
Ita , ut pauxillum differt a cauillibus . 
Sequere intro , amabo , mea uoluptas . 
Tene hoc tibi : rabonem habeto , uti mecum hanc noctem sies . 
Perii ! 
" Rabonem " ? 
Quam esse dicam hanc beluam ? 
Quin tu " arrabonem " dicis ? 
" A " facio lucri , ut Praenestinis " conea " est ciconia . 
Sequere , opsecro . 
Strabacem hic opperiar modo , si rure ueniat . 
Is quidem apud nos hic Strabax , modo rure uenit . 
Priu ne quam ad matrem suam ? 
Eu edepol hominem nihili ! 
Iamne autem ut soles ? 
Iamne nihil dico . 
I intro , amabo , cedo manum . 
Tene . 
In tabernam ducor deuorsoriam , ubi male accipiar mea mihi pecunia . 
Neque gnatust neque progignetur neque potest reperirier quoi ego nunc aut dictum aut factum melius quam Veneri uelim . 
Di magni , ut ego laete laetus sum et laetitia differor ! 
Ita ad me magna nuntiauit Cyamus hodie gaudia : mea dona deamata acceptaque habita esse apud Phronesium ; quom hoc iam uolup est , tum illuc nimio magnae mellinae mihi , militis odiosa ingrataque habita . 
Totus gaudeo . 
Mea pila est : si repudiatur miles , mulier mecum erit . 
Saluos sum , quia pereo ; si non peream , plane interierim . 
Nunc speculabor quid ibi agatur , quis eat intro , qui foras ueniat ; procul hinc opseruabo meis quid fortunis fuat . 
Quia nil habeo , nam amoui mi hic omnia , agam precario . 
Lepide ecficiam meum ego officium : uide intus modo ut tu tuom item ecficias . 
Ama , id quod decet , rem tuam : istum exinani . 
Nunc dum isti lubet , dum habet , tempus ei rei secundumst , prome uenustatem tuam amanti , ut gaudeat quom perdis . 
Ego hic interim restitrix praesidebo , istic dum sic faciat domum ad te exagogam ; nec quemquam interim istoc ad uos qui sit odio intro mittam : tu perge ut lubet ludo in istoc . 
Quis est iste , Astaphium , indica , qui perit ? 
Amabo , hicin tu eras ? 
Molestusne sum ? 
Nunc magis quam fuisti , nam si quid nobis usust nobis molestus . 
sed opsecro , da mi operam ut narrem quae uolo . 
Nam quid est ? 
Num mea refert ? 
Non mussito . 
Intu bolos quos dat ! 
Quid ? 
Amator nouo quispiam ? 
Integrum et plenum adortast thensaurum . 
Quis est ? 
Eloquar , sed tu taceto . 
Nostin tu hunc Strabacem ? 
Quidni ? 
Solus summam habet hic apud nos , nunc is est fundus nouos . 
Animo bono male rem gerit . 
Perit hercle ; ego idem bona perdidi , mala repperi , sum extumus a uobis . 
Stultus es qui facta infecta facere uerbis postules . 
Theti quoque etiam lamentando pausam fecit filio . 
Non ego nunc intro ad uos mittar ? 
Quidum quam miles magis ? 
Quia enim plus dedi . 
Plus enim es intro missus quom dabas : sine uicissim qui dant ob illud quod dant operis utier . 
Litteras didicisti : quando scis , sine alios discere . 
Discant , dum mihi adcentare liceat , ni oblitus siem . 
Quid erit interea magistrae , dum tu commentabere ? 
Volt illa itidem commentari . 
Quid ? 
Rem accipere identidem . 
Dedi equidem hodie : iussi ei quinque argenti deferri minas , praeterea unam in opsonatum . 
Idem istoc delatum scio . 
De eo nunc bene sunt tua uirtute . 
Ei ! 
Meane inimici mei bona istic caedent ? 
Mortuom hercle me quam ut id patiar mauelim . 
Stultus . 
Quid est ? 
Aperi rem . 
Quid iam , Astaphium ? 
Quia pol mauelim mihi inimicos inuidere quam med inimicis meis ; nam inuidere alii bene esse , tibi male esse , miseria est . 
Qui inuident egent ; illis quibus inuidetur , i rem habent . 
Non licet dimidio opsoni me participem fieri ? 
Si uolebas participari , auferres dimidium domum . 
Nam item ut Accherunti hic apud nos ratio accepti scribitur : intro accipimus ; quando acceptumst , non potest ferri foras . 
uale . 
Resiste . 
Omitte . 
Sine eam intro . 
Ad te quidem . 
Immo istoc ad uos uolo ire . 
Non potest , nimium petis . 
Sine experiri Immo opperire . 
Vis est experirier . 
Dic me adesse . 
Abi , occupatast . 
Res itast , ne frustra sis . 
Redin an non redis ? 
Vocat me quae in me potest plus quam potes . 
Vno uerbo eloquere . 
Mittin me intro ? 
Mendax es , abi . 
Vnum aiebas , tria iam dixti uerba atque ea mendacia . 
Abiit intro , exclusit . 
Egon ut haec mihi patiar fieri ? 
Iam hercle ego tibi , inlecebra , ludos faciam clamore in uia , quae aduorsum legem accepisti a plurumis pecuniam ; iam hercle apud nouos magistratus faxo erit nomen tuom , postid ego te manum iniciam quadrupuli , uenefica , suppostrix puerum . 
Ego edepol iam tua probra aperibo omnia . 
Nihil me prohibet , perdidi omne quod fuit : fio inpudens nec mi adeost tantillum pensi iam quos capiam calceos . 
Sed quid ego hic clamo ? 
Quid si me iubeat intro mittier ? 
Conceptis me non facturum uerbis iurem , si uelit . 
Nugae sunt . 
Si stimulos pugnis caedis , manibus plus dolet . 
De nihilo nihil est irasci , quae te non flocci facit . 
Sed quid hoc est ? 
Pro di inmortales ! 
Calliclem uideo senem , meu qui adfinis fuit , ancillas duas constrictas ducere , alteram tonstricem huiius , alteram ancillam suam . 
Pertimui : postquam una cura cor meum mouit modo , timeo ne male facta antiqua mea sint inuenta omnia . 
Egon tibi male dicam ? 
At tibi te mauelim : ut animus meust , propemodum expertae estis quam ego sim lenis tranquillusque homo . 
Rogitaui ego uos uerberatas ambas pendentis simul ; commemini , quo quicquid pacto sitis confessae scio ; hic nunc uolo scire eodem pacto sine malo fateamini . 
Quamquam uos colubrino ingenio ambae estis , edico prius ne duplicis habeatis linguas , ne ego bilinguis uos necem , nisi si ad tintinnaculos uoltis uos educi uiros . 
Vis subigit uerum fateri , ita lora laedunt bracchia . 
At si uerum mi eritis fassae , uinclis exsoluemini . 
Etiamnum quid sit negoti falsus incertusque sum , nisi quia timeo tamen , egomet quia quod peccaui scio . 
Omnium primum diuorsae state em sic , istuc uolo ; neue inter uos significetis , ego ero paries . 
Loquere tu . 
Quid loquar ? 
Quid puero factumst , mea quem peperit filia , meo nepoti ? 
Capita rerum expedite . 
Istae dedi . 
Iam tace . 
Accepistin puerum tu ab hac ? 
Accepi . 
Tace . 
Nil moror praeterea . 
Satis es fassa . 
Infitias non eo . 
Iam liuorem tute scapulis istoc concinnas tuis . 
Conueniunt adhuc utriusque uerba . 
Vae misero mihi ! 
Mea nunc facinora aperiuntur clam quae speraui fore . 
Loquere tu . 
Qui dare te huic puerum iussit ? 
Era maior mea . 
Quid tu , qur eum accepisti ? 
Era med orauit minor , puer uti ferretur eaque ut celarentur omnia . 
Loquere tu . 
Quid eo fecisti puero ? 
Ad meam eram detuli . 
Quid eo puero tua era facit ? 
Erae meae extemplo dedit . 
Quoi , malum , erae ? 
Duae sunt istae . 
Caue tu nisi quod te rogo . 
Ex te exquiro . 
Mater , inquam , filiae dono dedit . 
Plus quam dudum loquere . 
Plus tu rogitas . 
Responde ocius : quid illa quoi dono donatust ? 
Supposiuit . 
Quoi ? 
Sibi . 
Pro filiolon ? 
Pro filiolo . 
Di , opsecro uostram fidem ! 
Vt facilius alia quam alia eundem puerum unum parit ! 
Haec labore alieno puerum peperit sine doloribus . 
Puer quidem beatust : matres duas habet et auias duas : iam metuo patres quot fuerint . 
Vide sis facinus muliebre . 
Magi pol haec malitia pertinet ad uiros quam ad mulieres : uir illam , non mulier praegnatem fecit . 
Idem ego istuc scio . 
Tu bona ei custos fuisti . 
Plus potest qui plus ualet . 
Vir erat , plus ualebat : uicit , quod petebat apstulit . 
Et tibi quidem hercle idem attulit magnum malum . 
De istoc ipsa , etsi tu taceas , reapse experta intellego . 
Numquam te facere hodie quiui ut is quis esset diceres . 
Tacui adhuc : nunc non tacebo , quando adest nec se indicat . 
Lapideus sum , commouere me miser non audeo . 
Res palam omnis est , meo illic nunc sunt capiti comitia . 
Meum illuc facinus , mea stultitia est . 
Timeo quam mox nominer . 
Loquere filiam meam quis integram stuprauerit . 
Video ego te , propter male facta qui es patronus parieti . 
Neque uiuos neque mortuos sum neque quid nunc faciam scio neque ut hinc abeam neque ut hunc adeam scio , timore torpeo . 
Dicin an non ? 
Diniarchus , quoi illam priu desponderas . 
Vbi is homost quem dicis ? 
Adsum , Callicles . 
Per te opsecro genua ut tu istuc insipienter factum sapienter feras mihique ignoscas quod animi inpos uini uitio fecerim . 
Non placet : in mutum culpam confers qui non quit loqui . 
Nam uinum si fabulari possit se defenderet . 
Non uinum uiris moderari , sed uiri uino solent , qui quidem probi sunt ; uerum qui inprobust si quasi bibit siue adeo caret temeto , tamen ab ingenio inprobust . 
Scio equidem quae nolo multa mi audienda ob noxiam . 
Ego tibi me obnoxium esse fateor culpae compotem . 
Callicles , uide quaeso magnam ne facias iniuriam : reu solutus caussam dicit , testis uinctos attines . 
Soluite istas . 
Agite , abite tu domum et tu autem domum . 
Eloquere haec erae tu : puerum reddat , si quis eum petat . 
Eamus tu in ius . 
Quid uis in ius me ire ? 
Tu es praetor mihi . 
Verum te opsecro ut tuam gnatam des mi uxorem , Callicles . 
Eam dem ? 
Pol te iudicasse pridem istam rem intellego . 
Nam hau mansisti , dum ego darem illam : tute sumpsisti tibi . 
Nunc habeas ut nactus . 
Verum hoc ego te multabo bolo : sex talenta magna dotis demam pro ista inscitia . 
agi mecum . 
Filium istinc tuom te meliust repetere . 
Ceterum uxorem quam primum potest abduce ex aedibus . 
Ego abeo . 
Iam illi remittam nuntium adfini meo , dicam ut aliam condicionem filio inueniat suo . 
At ego ab hac puerum reposcam , ne mox infitias eat ; nihil est , nam eapse ultro ut factumst fecit omnem rem palam . 
Sed nimium pol opportuna eccam eapse egreditur foras . 
Ne ista stimulum longum habet quae usque illinc cor pungit meum . 
Blitea et luteast meretrix nisi quae sapit in uino ad rem suam ; si alia membra uino madeant , cor sit saltem sobrium . 
Nam mihi diuidiaest , tonstricem meam sicut multam male . 
Ea dixit , eum Diniarchi puerum inuentum filium . 
Vidi , audiui , quam penes est mea omnis res et liberi . 
Video eccum qui amans tutorem med optauit suis bonis . 
Mulier , ad te sum profectus . 
quid agitur , uoluptas mea ? 
Non " uoluptas " , aufer nugas , nil ego nunc de istac re ago . 
Scio mecastor quid uis et quid postules et quid petas : me uidere uis , et me te postulas , puerum petis . 
Di inmortales ut planiloqua est , paucis ut rem ipsam attigit ! 
Scio equidem sponsam tibi esse et filium ex sponsa tua , et tibi uxorem ducendam iam , esse alibi iam animum tuom ; et quasi pro derelicta sim , abiturus . 
Sed tamen cogitato mus pusillus quam sit sapiens bestia , aetatem qui non cubili uni umquam committit suam , quia , si unum ostium opsideatur , aliud perfugium gerit . 
Otium ubi erit , de istis rebus tum amplius tecum loquar . 
Nunc puerum redde . 
Immo amabo ut hos dies aliquos sinas eum esse apud me . 
Minime . 
Amabo . 
Quid eo opust ? 
in rem meamst . 
Triduom hoc saltem , dum miles aliquo circumducitur , sine me habere : siquidem habebo , tibi quoque etiam proderit ; si auferes , a milite omnis mihi spes animam ecflauerit . 
Factum cupio , nam refacere si uelim , non est locus ; nunc puero utere et procura , quando pro cura aes habes . 
Multum amo te ob istam rem mecastor . 
Vbi domi metues malum , fugito huc ad me : saltem amicus mi esto manubiarius . 
uale , Phronesium . 
Iam me tuom oculum non uocas ? 
Id quoque interatim furtim nomen commemorabitur . 
Numquid uis ? 
Fac ualeas . 
Operae ubi mi erit , ad te uenero . 
Ille quidem hinc abiit , apscessit . 
Dicere hic quiduis licet . 
Verum est uerbum quod memoratur : ubi amici , ibidem opes . 
Propter hunc spes etiamst hodie tactuiri militem ; quem ego ecastor mage amo quam me , dum id quod cupio inde aufero . 
Quae quom multum apstulimus , hau multum eius apparet quod datum est : ita sunt gloriae meretricum . 
Aha tace ! 
Quid est , opsecro ? 
Pater adest pueri . 
Sine eumpse adire huc . 
Sine , si is est modo . 
Ipsus est . 
Sine eumpse adire , ut cupit , ad me . 
Rectam tenet . 
Ne istum ecastor hodie hastis confectum fallaciis . 
Ego minam auri fero supplicium damnis ad amicam meam ut illud acceptum sit priu quod perdidi , hoc addam insuper . 
Sed quid uideo ? 
Eram atque ancillam ante aedis . 
Adeundae haec mihi . 
Quid hic uos agitis ? 
Ne me appella . 
Nimium saeuis ic . 
Potine ut mihi molestus ne sies ? 
Quid , Astaphium , litiumst ? 
Merito ecastor tibi suscenset . 
Egon , atque isti etiam parum male uolo . 
Ego , mea uoluptas , si quid peccaui prius , supplicium hanc minam fero auri . 
Si minu credis , respice . 
Manu uotat priu quam penes sese habeat quicquam credere . 
Puero opust cibum , opus est matri autem quae puerum lauit , opu nutrici , lact ut habeat , ueteris uini largiter ut dies noctesque potet , opust ligno , opust carbonibus , fasciis opus est , puluinis , cunis , incunabulis , oleum opust , opus est farina ; puerus est totum diem : numquam hoc uno die ecficiatur opu quin opu semper siet ; non enim possunt militares pueri etauio exducier . 
Respice ergo : accipe hoc qui istuc ecficias opus . 
Cedo , quamquam parum est . 
Ad omnae manuc istuc post . 
Parumst . 
Tuo arbitratu quod iubebis dabitur . 
Da nunc sauium . 
Mitte me , inquam , odiosus . 
Nihil fit , non amor , teritur dies . 
Plus decem pondo amoris pauxillisper perdidi . 
Accipe hoc atque auferto intro . 
Vbi mea amica est gentium ? 
Neque ruri neque hic operis quicquam facio , corrumpor situ , ita miser cubando in lecto hic exspectando obdurui . 
Sed eccam uideo . 
Heus amica , quid agis ? 
Quis illic est homo ? 
Quem ego ecastor mage amo quam te . 
Quam me ? 
Quam te . 
Quo modo ? 
Hoc modo ut molestus ne sis . 
Iamne abis , postquam aurum habes ? 
Condidi intro quod dedisti . 
Ades , amica , te adloquor . 
At ego ad te ibam , mea delicia . 
Hercle uero serio , quamquam ego tibi uideor stultus , gaudere aliqui me uolo ; nam quamquam es bella , malo tu tuo , nisi ego aliqui gaudeo . 
Vin te amplectar , sauium dem ? 
Quiduis face qui gaudeam . 
Meosne ante oculos ego illam patiar alios amplexarier ? 
Mortuom hercle me hodie satiust . 
Apstine hoc , mulier , manum , nisi si te mea manu ui in machaera et hunc uis mori . 
Nihili phiari satiust , miles , si te amari postulas ; auro , hau ferro deterrere potes hunc ne amem , Stratophanes . 
Qui , malum , bella aut faceta es , quae ames hominem isti modi ? 
Venitne in mentem tibi quod uerbum in cauea dixit histrio : omnes homines ad suom quaestum callent et fastidiunt . 
Huncine hominem te amplexari tam horridum ac tam squalidum ? 
Quamquam hic qualest , quamquam hic horridus , scitus , bellus mihi . 
Dedin ego aurum Mihi ? 
Dedisti filio cibaria . 
Nunc , si hanc tecum esse speras , alia opust auri mina . 
Malam rem is et magnam magno opere , serua tibi uiaticum . 
Quid isti debes ? 
Tria . 
Quae tria nam ? 
Vnguenta , noctem , sauium . 
Par pari respondet . 
Verum nunc saltem , si amas , dan tu mihi de tuis deliciis sum quicquid pauxillulum ? 
Quid id , amabo , est quod dem ? 
Dic tum super feri Campas dicit auaui consultam istuc ; mi homo , caue faxis uolnus tibi iam quoi sunt dentes ferrei . 
Volgo ad se omnis intromittit : apstine istac tu manum . 
Iam hercle cum magno malo tu uapula uir strenuos . 
Dedi ego huic aurum . 
At ego argentum . 
Eat apale puram . 
At ego ouis et lanam et alia multa quae poscet dabo . 
Meliust te minis certare mecum quam minaciis . 
Lepidus ecastor mortalis , mi Strabax , perge opsecro . 
Stultus atque insanus damnis certant : nos saluae sumus . 
Age prior perde aliquid . 
Immo tu prior perde et peri . 
em tibi talentum argenti . 
Philippices est , tene tibi . 
Tanto melior : noster esto sed de uostro uiuito . 
Vbi est quod tu das ? 
Solue zonam , prouocator . 
Quid times ? 
Tu peregrinus , hic ego habito : non cum zona ego ambulo : pecua ad hanc collo in crumina ego obligata defero . 
Quid dedi ! 
Vt discinxi hominem ! 
Immo ego uero qui dedi . 
I intro , amabo , i , tu eris mecum ; tum tu eris mecum quidem . 
Quid tu ? 
Quid ais ? 
Cum hocin eris ? 
Ego ero posterior qui dedi ? 
Tu dedisti iam , hic daturust : istuc habeo , hoc expeto . 
Verum utrique mos geratur amborum ex sententia . 
Fiat . 
Vt rem gnatam uideo , hoc accipiundumst quod datur . 
Meum quidem te lectum certe occupare non sinam . 
Lepide ecastor aucupaui atque ex mea sententia , meamque ut rem uideo bene gestam , uostram rusum bene geram : romabo si quis animatust facere , faciat ut sciam . 
Veneris causa adplaudite : eius haec in tutelast fabula . 
Spectatores , bene ualete , plaudite atque exsurgite . 
