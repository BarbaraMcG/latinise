Exi e culina sis foras , mastigia , qui mi inter patinas exhibes argutias . 
Egredere , erilis permities , ex aedibus . 
Ego pol te ruri , si uiuam , ulciscar probe . 
Exi , exi , inquam , nidoricupi , nam quid lates ? 
Quid tibi , malum , hic ante aedis clamitatiost ? 
An ruri censes te esse ? 
Apscede ab aedibus . 
Abi rus , abi dierecte , apscede ab ianua . 
em , hoccine uolebas ? 
Perii ! 
Qur me uerberas ? 
Quia uiuis . 
Patiar . 
Sine modo adueniat senex Sine modo uenire saluom quem apsentem comes . 
Nec ueri simile loquere nec uerum , frutex , comesse quemquam ut quisquam apsentem possiet . 
Tu urbanus uero scurra , deliciae popli , rus mihi tu obiectas ? 
Sane hoc , credo , Tranio , quod te in pistrinum scis actutum tradier . 
Cis hercle paucas tempestates , Tranio , augebis ruri numerum , genu ferratile . 
nunc , dum tibi lubet licetque , pota , perde rem , corrumpe erilem adulescentem optumum ; dies noctesque bibite , pergraecaminei , amicas emite , liberate : pascite parasitos : opsonate pollucibiliter . 
Haecine mandauit tibi , quom peregre hinc it , senex ? 
Hocine modo hic rem curatam offendet suam ? 
Hoccine boni esse officium serui existumas ut eri sui corrumpat et rem et filium ? 
nam ego illum corruptum duco quom his factis studet ; quo nemo adaeque iuuentute ex omni Attica antehac est habitus parcus nec magi continens , is nunc in aliam partem palmam possidet . 
Virtute id factum tua et magisterio tuo . 
Quid tibi , malum , med aut quid ego agam curatiost ? 
an ruri , quaeso , non sunt quos cures boues ? 
lubet potare , amare , scorta ducere . 
mei tergi facio haec , non tui fiducia . 
Quam confidenter loquitur ! 
at te Iuppiter dique omnes perdant ! 
fu ! 
oboluisti alium germana inluuies , rusticus , hircus , hara suis , canem , capram commixtam . 
Quid uis fieri ? 
non omnes possunt olere unguenta exotica , si tu oles , neque superiores accumbere neque tam facetis quam tu uiuis uictibus . 
Tu tibi istos habeas turtures , piscis , auis , sine me aliato fungi fortunas meas . 
Tu fortunatus , ego miser : patiunda sunt . 
Meum bonum me , te tuom maneat malum . 
Quasi inuidere mihi hoc uidere , Grumio , quia mihi bene est et tibi male est ; dignissumumst : decet med amare et te bubulcitarier , me uictitare pulchre , te miseris modis . 
O carnuficium cribrum , quod credo fore , ita te forabunt patibulatum per uias stimulis , si huc reueniat senex . 
Qui scis an tibi istuc eueniat priu quam mihi ? 
Quia numquam merui , tu meruisti et nunc meres . 
Orationis operam compendi face , nisi te mala re magna mactari cupis . 
Eruom daturin estis bubus quod feram ? 
Date aes inhonestis : agite , porro pergite quoniam occepistis : bibite , pergraecamini , este , ecfercite uos , saginam caedite . 
tace atque abi rus . 
Ego ire in Piraeum uolo , in uesperum parare piscatum mihi . 
Eruom tibi aliquis cras faxo ad uillam adferat . 
Quid est quod tu me nunc optuere , furcifer ? 
Pol tibi istuc credo nomen actutum fore . 
Dum interea sic sit , istuc " actutum " sino . 
Ita est . 
Sed unum hoc scito , nimio celerius uenire quod obest quam illuc quod cupide petas . 
Molestus ne sis nunciam , i rus , te amoue . 
Ne tu hercle praeterhac mihi non facies moram . 
Satin abiit neque quod dixi flocci existumat ? 
Pro di inmortales , opsecro uostram fidem ! 
Facite huc ut redeat noster quam primum senex , Triennium qui iam hinc abest , priu quam omnia periere , et aedes et ager ; qui nisi huc redit , paucorum mensum sunt relictae reliquiae . 
Nunc rus abibo . 
Nam eccum erilem filium uideo , corruptum ex adulescente optumo . 
Recordatu multum et diu cogitaui argumentaque in pectus multa institui ego , atque in meo corde , si est quod mihi cor , eam rem uolutaui et diu disputaui , hominem quoiiu rei , quando natus est similem esse arbitrarer simulacrumque habere id repperi iam exemplum . 
Nouarum aedium esse arbitro similem ego hominem quando hic natus est . 
Ei rei argumenta dicam . 
Atque hoc hau uidetur ueri simile uobis , at ego id faciam esse ita ut credatis . 
profecto esse ita ut praedico uera uincam . 
Atque hoc uosmet ipsi , scio , proinde uti nunc ego esse autumo , quando dicta audietis , haud aliter id dicetis . 
Auscultate , argumenta dum dico ad hanc rem : simul gnaruris uos uolo esse hanc rem mecum . 
Aedes quom extemplo sunt paratae , expolitae , factae probe examussim , laudant fabrum atque aedes probant , sibi quisque inde exemplum expetunt , sibi quisque similis uolt suas , sumptum , operam parum parcunt suam . 
Atque ubi illo immigrat nequam homo , indiligens cum pigra familia , inmundus , instrenuos , hic iam aedibus uitium additur , bonae quom curantur male ; atque illud saepe fit : tempestas uenit , confringit tegulas imbricesque : ibi dominus indiligens reddere alias neuolt ; uenit imber , lauit parietes , perpluont , tigna putefacit , perdit operam fabri : nequior factus iam est usus aedium . 
Atque ea haud est fabri culpa , sed magna pars morem hunc induxerunt : si quid nummo sarciri potest , usque mantant neque id faciunt donicum parietes ruont : aedificantur aedes totae denuo . 
Haec argumenta ego aedificiis dixi ; nunc etiam uolo dicere uti homines aedium esse similis arbitremini . 
Primumdum parentes fabri liberum sunt : i fundamentum supstruont liberorum ; extollunt , parant sedulo in firmitatem , et ut et in usum boni et in speciem poplo sint sibique , hau materiae reparcunt nec sumptus ibi sumptui ducunt esse ; expoliunt : docent litteras , iura , leges , sumptu suo et labore nituntur ut alii sibi esse illorum similis expetant . 
Ad legionem quom ita adminiclum is danunt tum iam , aliquem cognatum suom . 
Eatenus abeunt a fabris . 
Vnum ubi emeritum est stipendium , igitur tum specimen cernitur quo eueniat aedificatio . 
Nam ego ad illud frugi usque et probus fui in fabrorum potestate dum fui . 
postea quom immigraui ingenium in meum , perdidi operam fabrorum ilico oppido . 
Venit ignauia , ea mi tempestas fuit , mihi aduentu suo grandinem imbrem attulit ; haec uerecundiam mi et uirtutis modum deturbauit detexitque a med ilico ; postilla optigere eam neglegens fui . 
continuo pro imbre amor aduenit in cor meum , is usque in pectus permanauit , permadefecit cor meum . 
Nunc simul res , fides , fama , uirtus , decus deseruerunt : ego sum in usu factus nimio nequior . 
Atque edepol ita haec tigna umiditate putent : non uideor mihi sarcire posse aedis meas quin totae perpetuae ruant , cum fundamento perierint nec quisquam esse auxilio queat . 
Cor dolet quom scio ut nunc sum atque ut fui , quo neque industrior de iuuentute erat arte gymnastica : disco , hastis , pila , cursu , armis , equo uictitabam uolup , parsimonia et duritia discipulinae alieis eram , optumi quique expetebant a me doctrinam sibi . 
Nunc , postquam nihili sum , id uero meopte ingenio repperi . 
Iam pridem ecastor frigida non laui magi lubenter nec quom me melius , mea Scapha , rear esse deficatam . 
Euentus rebus omnibus , uelut horno messis magna fuit . 
Quid ea messis attinet ad meam lauationem ? 
Nihilo plus quam lauatio tua ad messim . 
Venu uenusta , haec illa est tempestas mea , mihi quae modestiam omnem detexit , tectus qua fui , quom mihi Amor et Cupido in pectus perpluit meum , neque iam umquam optigere possum : madent iam in corde parietes , periere haec oppido aedes . 
Contempla , amabo , mea Scapha satin haec uestis deceat . 
Volo me placere Philolachi , meo ocello , meo patrono . 
Quin tu te exornas moribus lepidis , quom lepida tute es ? 
Non uestem amatores amant mulieri , sed uestis fartim . 
Ita me di ament , lepidast Scapha , sapit scelesta multum . 
Vt lepide res omnis tenet sententiasque amantum ! 
Quid nunc ? 
quid est ? 
Quin me aspice et contempla ut haec me deceat . 
uirtute formai euenit te ut deceat quidquid habeas . 
Ergo ob istoc uerbum te , Scapha , donabo ego hodie aliqui neque patiar te istanc gratiis laudasse , quae placet mi . 
Nolo ego te adsentari mihi . 
Nimi tuquidem stulta es mulier . 
Eho , mauis uituperarier falso quam uero extolli ? 
Equidem pol uel falso tamen laudari multo malo quam uero culpari aut meam speciem alios inridere . 
Ego uerum amo , uerum uolo dici mi : mendacem odi . 
Ita tu me ames , ita Philolaches tuo te amet , ut uenusta es . 
Quid ais , scelesta ? 
Quo modo adiurasti ? 
Ita ego istam amarem ? 
Quid istaec me , id qur non additum est ? 
Infecta dona facio . 
Periisti : quod promiseram tibi dono perdidisti . 
Equidem pol miror tam catam , tam doctam te et bene eductam nunc stultam stulte facere . 
Quin mone quaeso , si quid erro . 
Tu ecastor erras quae quidem illum exspectes unum atque illi morem praecipue sic geras atque alios asperneris . 
Matronae , non meretricium est unum inseruire amantem . 
Pro Iuppiter ! 
Nam quod malum uorsatur meae domi illud ? 
Di deaeque omnes me pessumis exemplis interficiant , nisi ego illam anum interfecero siti fameque atque algu . 
Nolo ego mihi male te , Scapha , praecipere . 
Stulta es plane quae illum tibi aeternum putes fore amicum et beneuolentem . 
Moneo ego te : te ille deseret aetate et satietate . 
non spero . 
insperata accidunt magi saepe quam quae speres . 
Postremo , si dictis nequis perduci ut uera haec credas mea dicta , ex factis nosce rem . 
Vides quae sim et quae fui ante . 
Nihilo ego quam nunc tu amata sum ; atque uni modo gessi morem : qui pol me , ubi aetate hoc caput colorem commutauit , reliquit deseruitque me . 
Tibi idem futurum credo . 
Vix comprimor quin inuolem illi in oculos stimulatrici . 
Solam ille me soli sibi suo sumptu liberauit : illi me soli censeo esse oportere opsequentem . 
Pro di inmortales , mulierem lepidam et pudico ingenio ! 
bene hercle factum et gaudeo mihi nihil esse huiius caussa . 
Inscita ecastor tu quidem es . 
Quapropter ? 
Quae istuc cures , ut te ille amet . 
Qur opsecro non curem ? 
Libera es iam . 
Tu iam quod quaerebas habes : ill te nisi amabit ultro , id pro capite tuo quod dedit perdiderit tantum argenti . 
Perii hercle , ni ego illam pessumis exemplis enicasso ! 
Illa hanc corrumpit mulierem malesuada uitilena . 
Numquam ego illi possum gratiam referre ut meritust de me . 
Scapha , id tu mihi ne suadeas ut illum minoris pendam . 
At hoc unum facito cogites : si illum inseruibis solum dum tibist nunc haec aetatula , in senecta male querere . 
In anginam ego nunc me uelim uorti , ut ueneficae illi fauces prehendam atque enicem scelestam stimulatricem . 
Eundem animum oportet nunc mihi esse gratum , ut impetraui , atque olim , priu quam id extudi , quom illi subblandiebar . 
Diui me faciant quod uolunt , ni ob istam orationem te liberasso denuo et ni Scapham enicasso . 
Si tibi sat acceptum est fore tibi uictum sempiternum atque illum amatorem tibi proprium futurum in uita , soli gerundum censeo morem et capiundas crinis . 
Vt fama est homini , exin solet pecuniam inuenire . 
Ego si bonam famam mihi seruasso , sat ero diues . 
Siquidem hercle uendundust pater , uenibit multo potius quam te me uiuo umquam sinam egere aut mendicare . 
Quid illis futurum est ceteris qui te amant ? 
Magis amabunt , quom me uidebunt gratiam referre bene merenti . 
Vtinam meus nunc mortuos pater ad me nuntietur , ut ego exheredem me meis bonis faciam atque haec sit heres . 
Iam ista quidem apsumpta res erit : dies noctesque estur , bibitur , neque quisquam parsimoniam adhibet : sagina plane est . 
In te hercle certumst principi ut sim parcus experiri , nam neque edes quicquam neque bibes apud me his decem diebus . 
Si quid tu in illum bene uoles loqui , id loqui licebit : nec recte si illi dixeris , iam ecastor uapulabis . 
Edepol si summo Ioui bono argento sacruficassem , pro illius capite quod dedi , numquam aeque id bene locassem . 
Videas eam medullitus me amare . 
Oh ! 
Probus homo sum : quae pro me caussam diceret , patronum liberaui . 
Video enim te nihili pendere prae Philolache omnis homines . 
Nunc , ne eius caussa uapulem , tibi potius adsentabor , si acceptum sat habes , tibi fore illum amicum sempiternum . 
Cedo mi speculum et cum ornamentis arculam actutum , Scapha , ornata ut sim , quom huc adueniat Philolaches uoluptas mea . 
Mulier quae se suamque aetatem spernit , speculo ei usus est : quid opust speculo tibi quae tute speculo speculum es maxumum ? 
Ob istuc uerbum , ne nequiquam , Scapha , tam lepide dixeris , dabo aliquid hodie peculi tibi , Philematium mea . 
Suo quique loco uiden capillum sati compositumst commode ? 
Vbi tu commoda es , capillum commodum esse credito . 
Vah ! 
Quid illa pote peius quicquam mulieri memorarier ? 
Nunc adsentatrix scelesta est , dudum aduorsatrix erat . 
Cedo cerussam . 
Quid cerussa opust nam ? 
Qui malas oblinam . 
Vna opera ebur atramento candefacere postules . 
Lepide dictum de atramento atque ebore . 
Eugae ! 
Plaudo Scaphae . 
Tum tu igitur cedo purpurissum . 
Non do . 
Scita es tu quidem . 
Noua pictura interpolare uis opus lepidissumum ? 
Non istanc aetatem oportet pigmentum ullum attingere , neque cerussam neque Melinum neque aliam ullam offuciam . 
Cape igitur speculum . 
Ei mihi misero ! 
Sauium speculo dedit . 
Nimi uelim lapidem qui ego illi speculo dimminuam caput . 
Linteum cape atque exterge tibi manus . 
Quid ita , opsecro ? 
Vt speculum tenuisti , metuo ne olant argentum manus : ne usquam argentum te accepisse suspicetur Philolaches . 
Non uideor uidisse lenam callidiorem ullam alteras . 
Vt lepide atque astute in mentem uenit de speculo malae ! 
Etiamne unguentis unguendam censes ? 
Minime feceris . 
Quapropter ? 
Quia ecastor mulier recte olet ubi nihil olet . 
Nam istae ueteres , quae se unguentis unctitant interpoles , uetulae , edentulae , quae uitia corporis fuco occulunt , ubi sese sudor cum unguentis consociauit , ilico itidem olent quasi quom una multa iura confudit coquos . 
Quid olant nescias , nisi id unum ut male olere intellegas . 
Vt perdocte cuncta callet ! 
Nihil hac docta doctius . 
Verum illuc est : maxuma adeo pars uostrorum intellegit , quibus anus domi sunt uxores , quae uos dote meruerunt . 
Agedum contempla aurum et pallam , satin haec me deceat , Scapha . 
Non me istuc curare oportet . 
Quem opsecro igitur ? 
Eloquar : Philolachem , is ne quid emat , nisi quod tibi placere censeat . 
nam amator meretricis mores sibi emit auro et purpura . 
Quid opust , quod suom esse nolit , ei ultro ostentarier ? 
Purpura aetati occultandaest , aurum turpi mulieri . 
Pulchra mulier nuda erit quam purpurata pulchrior : poste nequiquam exornata est bene , si morata est male . 
Pulchrum ornatum turpes mores peius caeno conlinunt . 
Nam si pulchra est nimis ornata est . 
Nimi diu apstineo manum . 
Quid hic uos diu agitis ? 
Tibi me exorno ut placeam . 
Ornata es satis . 
Abi tu hinc intro atque ornamenta haec aufer . 
Sed , uoluptas mea , mea Philematium , potare tecum conlibitum est mihi . 
Et edepol mihi tecum , nam quod tibi lubet idem mihi lubet , mea uoluptas . 
em istuc uerbum uile est uiginti minis . 
Cedo , amabo , decem : bene emptum tibi dare hoc uerbum uolo . 
Etiam nunc decem minae apud te sunt ; uel rationem puta . 
Triginta minas pro capite tuo dedi . 
Qur exprobras ? 
Egone id exprobrem , qui mihimet cupio id opprobrarier ? 
Nec quicquam argenti locaui iam diu usquam aeque bene . 
Certe ego , quod te amo , operam nusquam melius potui ponere . 
igitur ratio accepti atque expensi inter nos conuenit : tu me amas , ego te amo ; merito id fieri uterque existumat . 
Haec qui gaudent , gaudeant perpetuo suo semper bono ; qui inuident , ne umquam eorum quisquam inuideat prosus commodis . 
Age accumbe igitur . 
Cedo aquam manibus , puere , appone hic mensulam . 
Vide tali ubi sint . 
Vin unguenta ? 
Quid opust ? 
Cum stacta accubo . 
Sed estne hic meu sodalis qui huc incedit cum amica sua ? 
Is est , Callidamates cum amica incedit . 
Eugae ! 
Oculus meus , conueniunt manuplares eccos : praedam participes petunt . 
Aduorsum ueniri mihi ad Philolachem uolo temperi . 
Audi , em tibi imperatum est . 
Nam illi ubi fui , inde ecfugi foras , ita me ibi male conuiui sermonisque taesumst . 
Nunc comissatum ibo ad Philolachetem , ubi nos hilari ingenio et lepide accipient . 
Ecquid tibi uideor mamma madere ? 
Semper istoc modo moratus uite debebas . 
Visne ego te ac tu me amplectare ? 
Si tibi cordi est face , licet . 
Lepida es . 
Duce me amabo . 
Caue cadas , asta . 
tuos sum alumnus , mel meum . 
Caue modo ne prius in uia accumbas quam illi , ubi lectust stratu , coimus . 
Sine , sine cadere me . 
Sino . 
Sed et hoc quod mihi in manus est : Si cades , non cades quin cadam tecum . 
Iacentis tollet postea nos ambos aliquis . 
Madet homo . 
Tun me ais mammamadere ? 
Cedo manum , nolo equidem te adfligi . 
em tene . 
Age , i simul . 
Quo ego eam ? 
an nescis ? 
Scio , in mentem uenit modo : nemp domum eo comissatum . 
Immo , istuc quidem . 
Iam memini . 
Num non uis me obuiam his ire , anime mi ? 
Illi ego ex omnibus optume uolo . 
Iam reuortar . 
Diu est " iam " id mihi . 
Ecquis hic est ? 
Adest . 
Eu , Philolaches , salue , amicissume mi omnium hominum . 
Di te ament . 
Accuba , Callidamates . 
Vnde agis te ? 
Vnde homo ebriu probe . 
Quin amabo accubas , Delphium mea ? 
Da illi quod bibat . 
Dormiam ego iam . 
Num mirum aut nouom quippiam facit ? 
Quid ego istoc faciam postea ? 
Mea , sic sine eumpse . 
Age tu interim da ab Delphio cito cantharum circum . 
Iuppiter supremus summis opibus atque industriis me periisse et Philolachetem cupit erilem filium . 
Occidit spes nostra , nusquam stabulum est confidentiae , nec Salus nobis saluti iam esse , si cupiat , potest : ita mali , maeroris montem maxumum ad portum modo conspicatus sum : erus aduenit peregre , periit Tranio . 
Ecquis homo est qui facere argenti cupiat aliquantum lucri , qui hodie sese excruciari meam uicem possit pati ? 
Vbi sunt isti plagipatidae , ferritribaces uiri , uel isti qui hosticas trium nummum caussa subeunt sub falas , ubi aliqui quique denis hastis corpus transfigi solet ? 
Ego dabo ei talentum primus qui in crucem excucurrerit ; sed ea lege ut offigantur bis pedes , bis bracchia . 
Vbi id erit factum , a me argentum petito praesentarium . 
Sed ego sumne infelix qui non curro curriculo domum ? 
Adest , adest opsonium . 
Eccum Tranio a portu redit . 
Philolaches . 
Quid est ? 
Et ego et tu Quid et ego et tu ? 
Periimus . 
Quid ita ? 
Pater adest . 
Quid ego ex te audio ? 
Apsumpti sumus . 
Pater inquam tuo uenit . 
Vbi is est , opsecro ? 
Vbi is est ? 
Adest . 
Quis id ait ? 
Quis uidit ? 
Egomet inquam uidi . 
Vae mihi ! 
Quid ego ago ? 
Nam quid tu , malum , me rogitas quid agas ? 
Accubas . 
Tutin uidisti ? 
Egomet inquam . 
Certe ? 
Certe inquam . 
Occidi , si tu uera memoras . 
Quid mihi sit boni , si mentiar ? 
Quid ego nunc faciam ? 
Iube haec hinc omnia amolirier . 
Quis istic dormit ? 
Callidamates . 
Suscita istum , Delphium . 
Callidamates , Callidamates , uigila ! 
Vigilo , cedo bibam . 
Vigila . 
Pater aduenit peregre Philolachei . 
Valeat pater . 
Valet illequidem atque ego disperii . 
Bis periisti ? 
Qui potest ? 
Quaeso edepol , exsurge ; pater aduenit . 
Tuo uenit pater ? 
Iube abire rusum . 
Quid illi reditio etiam huc fuit ? 
Quid ego agam ? 
Pater iam hic me offendet miserum adueniens ebrium , aedis plenas conuiuarum et mulierum . 
Miserum est opus igitur demum fodere puteum , ubi sitis faucis tenet ; sicut ego aduentu patris nunc quaero quid faciam miser . 
Eccere autem hic deposiuit caput et dormit . 
Suscita . 
Etiam uigilas ? 
Pater , inquam , aderit iam hic meus . 
Ain tu , pater ? 
Cedo soleas mi , ut arma capiam . 
Iam pol ego occidam patrem . 
Perdis rem . 
Tace , amabo . 
Abripite hunc intro actutum inter manus . 
Iam hercle ego uos pro matula habebo , nisi mihi matulam datis . 
Perii ! 
Habe bonum animum : ego istum lepide medicabo metum . 
Nullus sum ! 
Taceas : ego qui istaec sedem meditabor tibi . 
Satin habes si ego aduenientem ita patrem faciam tuom , non modo ne intro eat , uerum etiam ut fugiat longe ab aedibus ? 
Vos modo hinc abite intro atque haec hinc propere amolimini . 
Vbi ego ero ? 
Vbi maxume esse uis : cum hac , cum istac eris . 
Quid si igitur abeamus hinc nos ? 
Non hoc longe , Delphium . 
Nam intus potate hau tantillo hac quidem caussa minus . 
Ei mihi ! 
Quom istaec blanda dicta quo eueniant madeo metu . 
Potin animo ut sies quieto et facias quod iubeo ? 
Potest . 
Omnium primum , Philematium , intro abi , et tu , Delphium . 
Morigerae tibi erimus ambae . 
Ita ille faxit Iuppiter ! 
Animum aduorte nunciam tu quae uolo accurarier . 
Omnium primumdum aedes iam fac occlusae sient ; intus caue muttire quemquam siueris . 
Curabitur . 
Tamquam si intus natus nemo in aedibus habitet . 
Licet . 
Neu quisquam responset quando hasce aedis pultabit senex . 
Numquid aliud ? 
Clauem mi harunc aedium Laconicam iam iube ecferri intus : hasce ego aedis occludam hinc foris . 
In tuam custodelam meque et meas spes trado , Tranio . 
Pluma haud interest patronus an cliens probior siet . 
Homini , quoi nulla in pectore est audacia , nam quoiuis homini uel optumo uel pessumo , quamuis desubito facile est facere nequiter : uerum id uidendum est , id uiri doctist opus , quae dissignata sint et facta nequiter , tranquille cuncta et ut proueniant sine malo , ni quid potiatur quam ob rem pigeat uiuere . 
Sicut ego ecficiam , quae facta hic turbauimus , profecto ut liqueant omnia et tranquilla sint neque quicquam nobis pariant ex se incommodi . 
Sed quid tu egredere , Sphaerio ? 
Iam iam . 
Optume praeceptis paruisti . 
Iussit maxumo opere orare ut patrem aliquo apsterreres modo ne intro iret ad se . 
Quin etiam illi hoc dicito , facturum me ut ne etiam aspicere aedis audeat , capite obuoluto ut fugiat cum summo metu . 
Clauim cedo atque abi intro atque occlude ostium , et ego hinc occludam . 
Iube uenire nunciam . 
Ludos ego hodie uiuo praesenti hic seni faciam , quod credo mortuo numquam fore . 
Concedam a foribus huc , hinc speculabor procul , unde aduenienti sarcinam imponam seni . 
Habeo , Neptune , gratiam magnam tibi , quom med amisisti a te uix uiuom domum . 
Verum si posthaec me pedem latum modo scies imposisse in undam , hau caussast ilico quod nunc uoluisti facere quin facias mihi . 
Apage , apage te a me nunciam post hunc diem ! 
Quod crediturus tibi fui omne credidi . 
Edepol , Neptune , peccauisti largiter qui occasionem hanc amisisti tam bonam . 
Triennio post Aegypto aduenio domum ; credo exspectatus ueniam familiaribus . 
Nimio edepol ille potuit exspectatior uenire qui te nuntiaret mortuom . 
Sed quid hoc ? 
Occlusa ianua est interdius . 
Pultabo . 
Heus , ecquis ist ? 
Aperitin fores ? 
Quis homo est qui nostras aedis accessit prope ? 
Meu seruos hicquidem est Tranio . 
O Theopropides , ere , salue , saluom te aduenisse gaudeo . 
Vsquin ualuisti ? 
Vsque , ut uides . 
Factum optume . 
Quid uos ? 
Insanin estis ? 
Quidum ? 
Sic , quia foris ambulatis , natus nemo in aedibus seruat neque qui recludat neque respondeat . 
Pultando paene confregi hasce ambas fores . 
Eho an tu tetigisti has aedis ? 
Qur non tangerem ? 
Quin pultando , inquam , paene confregi fores . 
Tetigistin ? 
Tetigi , inquam , et pultaui . 
Vah ! 
Quid est ? 
Male hercle factum . 
Quid est negoti ? 
Non potest dici quam indignum facinus fecisti et malum . 
Quid iam ? 
Fuge , opsecro , atque apscede ab aedibus . 
Fuge huc , fuge ad me propius . 
Tetigistin fores ? 
Quo modo pultare potui , si non tangerem ? 
Occidisti hercle Quem mortalem ? 
Omnis tuos . 
Di te deaeque omnes faxint cum istoc omine Metuo te atque istos expiare ut possies . 
Quam ob rem ? 
Aut quam subito rem mihi adportas nouam ? 
Et heus , iube illos illinc ambo apscedere . 
Apscedite . 
Aedis ne attigatis . 
Tangite uos quoque terram . 
Opsecro hercle , quin eloquere rem . 
Quia septem menses sunt quom in hasce aedis pedem nemo intro tetulit , semel ut emigrauimus . 
Eloquere , quid ita ? 
Circumspicedum , numquis est sermonem nostrum qui aucupet ? 
Tutum probest . 
Circumspice etiam . 
Nemo est . 
Loquere nunciam . 
Capitale scelu factumst . 
Quid est ? 
Non intellego . 
Scelus , inquam , factum est iam diu , antiquom et uetus . 
Antiquom ? 
Id adeo nos nunc factum inuenimus . 
Quid istuc est sceleste ? 
Aut quis id fecit ? 
Cedo . 
Hospes necauit hospitem captum manu ; iste , ut ego opinor , qui has tibi aedis uendidit . 
Necauit ? 
Aurumque ei ademit hospiti eumque hic defodit hospitem ibidem in aedibus . 
Quapropter id uos factum suspicamini ? 
Ego dicam , ausculta . 
Vt foris cenauerat tuo gnatus , postquam rediit a cena domum , abimus omnes cubitum ; condormiuimus : lucernam forte oblitus fueram exstinguere ; atque ille exclamat derepente maxumum . 
Quis homo ? 
An gnatus meus ? 
St ! 
Tace , ausculta modo . 
Ait uenisse illum in somnis ad se mortuom . 
Nempe ergo in somnis ? 
Ita . 
Sed ausculta modo . 
Ait illum hoc pacto sibi dixisse mortuom In somnis ? 
Mirum quin uigilanti diceret . 
Qui abhinc sexaginta annis occisus foret . 
Interdum inepte stultus es Taceo . 
Sed ecce quae illi in " ego transmarinus hospes sum Diapontius . 
Hic habito , haic mihi dedita est habitatio . 
Nam me Accheruntem recipere Orcus noluit , quia praemature uita careo . 
Per fidem deceptus sum : hospes me hic necauit isque me defodit insepultum clam in hisce aedibus . 
Scelestus , auri caussa . 
Nunc tu hinc emigra . 
Scelestae hae sunt aedes , inpia est habitatio . 
" Quae hic monstra fiunt anno uix possum eloqui . 
St , St ! 
Quid , opsecro hercle , factum est ? 
Concrepuit foris . 
Hicin percussit ! 
Guttam haud habeo sanguinis , uiuom me accersunt Accheruntem mortui . 
Perii ! 
Illisce hodie hanc conturbabunt fabulam . 
Nimi quam formido ne manufesto hic me opprimat . 
Quid tute tecum loquere ? 
Apscede ab ianua . 
Fuge , opsecro hercle . 
Quo fugiam ? 
Etiam tu fuge . 
Nihil ego formido , pax mihi est cum mortuis . 
heus , Tranio ! 
Non me appellabis si sapis . 
Nihil ego commerui neque istas percussi fores . 
Quaeso , quid segreges es te agitat , Tranio ? 
Quicum istaec loquere ? 
An quaeso tu appellaueras ? 
Ita me di amabunt , mortuom illum credidi expostulare quia percussisses fores . 
Sed tu , etiamne astas nec quae dico optemperas ? 
Quid faciam ? 
Caue respexis , fuge , operi caput . 
Qur non fugis tu ? 
Pax mihi est cum mortuis . 
Scio . 
Quid modo igitur ? 
Qur tanto opere extimueras ? 
Nil me curassis , inquam , ego mihi prouidero : tu , ut occepisti , tantum quantum quis fuge atque Herculem inuoca . 
Hercules , ted inuoco . 
Et ego tibi hodie ut det , senex , magnum malum . 
Pro di inmortales , opsecro uostram fidem ! 
Quid ego hodie negoti confeci mali . 
Scelestiorem ego annum argento faenori numquam ullum uidi quam hic mihi annus optigit . 
A mani ad noctem usque in foro dego diem , locare argenti nemini nummum queo . 
Nunc pol ego perii plane in perpetuom modum . 
Danista adest qui dedit qui amica est empta quoque manufesta res est , nisi quid occurro prius , ne hoc senex resciscat . 
Ibo huic obuiam . 
Sed quidnam hic sese tam cito recipit domum ? 
Metuo ne de hac re quippiam indaudiuerit . 
Accedam atque appellabo . 
Ei , quam timeo miser ! 
Nihil est miserius quam animus hominis conscius , sicut me habet . 
Verum utut res sese habet , pergam turbare porro : ita haec res postulat . 
Vnde is ? 
Conueni illum unde hasce aedis emeram . 
Numquid dixisti de illo quod dixi tibi ? 
Dixi hercle uero omnia . 
Ei misero mihi ! 
Metuo ne techinae meae perpetuo perierint . 
Quid tute tecum ? 
Nihil enim . 
Sed dic mihi , dixtine quaeso ? 
Dixi , inquam , ordine omnia . 
Etiam fatetur de hospite ? 
Immo pernegat . 
Negat quom . 
Cogita : dicam si confessu sit . 
Quid nunc faciundum censes ? 
Egon quid censeam ? 
Cape , opsecro hercle , cum eo tu una iudicem , ( sed eum uideto ut capias , qui credat mihi ) tam facile uinces quam pirum uolpes comest . 
Sed Philolachetis seruom eccum Tranium , qui mihi neque faenus neque sortem argenti danunt . 
Quo te agis ? 
Nec quoquam abeo . 
Ne ego sum miser , scelestus , natus dis inimicis omnibus . 
Iam illo praesente adibit . 
Ne ego homo sum miser , ita et hinc et illinc mi exhibent negotium . 
Sed occupabo adire . 
Hic ad me it , saluo sum , spes est de argento . 
Hilarus est : frustra est homo . 
Saluere iubeo te , Misargyrides , bene . 
Salue et tu . 
Quid de argentost ? 
Abi sis , belua . 
Continuo adueniens pilum iniecisti mihi . 
Hic homo inanis est . 
Hic homo est certe hariolus . 
Quin tu istas mittis tricas ? 
Quin quid uis cedo . 
Vbi Philolaches est ? 
Numquam potuisti mihi magis opportunus aduenire quam aduenis . 
Quid est ? 
Concede huc . 
Quin mihi faenus redditur ? 
Scio te bona esse uoce , ne clama nimis . 
Ego hercle uero clamo . 
Ah , gere morem mihi . 
Quid tibi ego morem uis geram ? 
Abi quaeso hinc domum . 
Abeam ? 
Redito huc circiter meridie . 
Reddeturne igitur faenus ? 
Reddet : nunc abi . 
Quid ego huc recursem aut operam sumam aut conteram ? 
Quid si hic manebo potius ad meridie ? 
Immo abi domum , uerum hercle dico , abi modo . 
faenus nqu modo , Quin uos mihi faenus date . 
Quid hic nugamini ? 
Eu hercle , ne tu abi modo , ausculta mihi . 
iam hercle ego illunc nominabo . 
Eugae strenue ! 
beatus uero es nunc quom clamas . 
Meum peto . 
Multos me hoc pacto iam dies frustramini . 
Molestus si sum reddite argentum : abiero . 
Responsiones omnis hoc uerbo eripis . 
Sortem accipe . 
Immo faenus , id primum uolo . 
Quid ais tu , omnium hominum taeterrume ? 
Venisti huc te extentatum ? 
Agas quod in manumst . 
Non dat , non debet . 
Non debet ? 
Ne frit quidem ferre hinc potes . 
An metuis ne quo abeat foras urbe exsolatum faenoris caussa tui , quoi sortem accipere iam licet ? 
Quin non peto sortem : illuc primum , faenus , reddundum est mihi . 
Molestus ne sis . 
Nemo dat , age quidlubet . 
Tu solus , credo , faenore argentum datas . 
Cedo faenus , redde faenus , faenus reddite . 
Daturin estis faenus actutum mihi ? 
Datur faenus mi ? 
Faenus illic , faenus hic ! 
Nescit quidem nisi faenus fabularier . 
Vltro te ! 
Neque ego taetriorem beluam uidisse me umquam quemquam quam te censeo . 
Non edepol tu nunc me istis uerbis territas . 
Calidum hoc est : etsi procul abest , urit male . 
Quod illuc est faenus , opsecro , quod illic petit ? 
Pater eccum aduenit peregre non multo prius illius , is tibi et faenus et sortem dabit , ne inconciliare quid nos porro postules . 
Vide num moratur . 
Quin feram , si quid datur . 
Quid ais tu ? 
Quid uis ? 
Quis illic est ? 
Quid illic petit ? 
Quid Philolachetem gnatum compellat meum sic et praesenti tibi facit conuicium ? 
Quid illi debetur ? 
Opsecro hercle , tu iube obicere argentum ob os inpurae beluae . 
Iubeam ? 
Iuben homini argento os uerberarier ? 
Perfacile ego ictus perpetior argenteos . 
Quod illuc argentum est ? 
Est huic debet Philolaches paullum . 
Quantillum ? 
Quasi quadraginta minas ; ne sane id multum censeas . 
Paullum id quidem est . 
Audin ? 
Videturne , opsecro hercle , idoneus danista qui sit , genu quod inprobissumum est ? 
Non ego istuc curo qui sit , quid sit , unde sit : id , id uolo mihi dici , id me scire expeto . 
Adeo etiam argenti faenus creditum audio ? 
Quattuor quadraginta illi debentur minae ; et sors et faenus . 
Tantumst , nihilo plus peto . 
Velim quidem hercle ut uno nummo plus petas . 
Dic te daturum , ut abeat . 
Egon dicam dare ? 
Dice . 
Egone ? 
Tu ipsus . 
Dic modo , ausculta mihi . 
Promitte , age inquam : ego iubeo . 
Responde mihi : quid eo est argento factum ? 
Saluom est . 
Soluite uosmet igitur , si saluomst . 
Aedis filius tuos emit . 
Aedis ? 
Aedis . 
Eugae ! 
Philolaches patrissat : iam homo in mercatura uortitur . 
Ain tu , aedis ? 
Aedis inquam . 
Sed scin quoiusmodi ? 
Qui scire possum ? 
Vah ! 
Quid est ? 
Ne me roga . 
Nam quid ita ? 
Speculoclaras , candorem merum . 
hercle factum . 
Quid , eas quanti destinat ? 
Talentis magnis totidem quot ego et tu sumus . 
Sed arraboni has dedit quadraginta minas ; hinc sumpsit quas ei dedimus . 
Satin intellegis ? 
Nam postquam haec aedes ita erant , ut dixi tibi , continuo est alias aedis mercatus sibi . 
hercle factum . 
Heus , iam adpetit meridie . 
Apsolue hunc quaeso , uomitu ne hic nos enicet . 
Quattuor quadraginta illi debentur minae , Adulescens , mecum rem habe . 
Nempe aps te petam ? 
Petito cras . 
Abeo : sat habeo si cras fero . 
Malum quod isti di deaeque omnes duint ! 
Ita mea consilia perturbat paenissume . 
Nullum edepol hodie genus est hominum taetrius nec minu bono cum iure quam danisticum . 
Qua in regione istas aedis emit filius ? 
Ecce autem perii ! 
Dicisne hoc quod te rogo ? 
Dicam . 
Sed nomen domini quaero quid siet . 
Age comminiscere ergo . 
Quid ego nunc agam nisi ut in uicinum hunc proxumum eas emisse aedis huiius dicam filium ? 
calidum hercle esse audiui optumum mendacium . 
Quidquid di dicunt , id decretumst dicere . 
Quid igitur ? 
Iam commentus ? 
Di istum perduint ( immo istunc potius ) de uicino hoc proxumo tuos emit aedis filius . 
Bonan fide ? 
Siquidem tu argentum redditurus , tum bona , si redditurus non es , non emit bona . 
Non in loco emit perbono . 
Immo in optumo . 
Cupio hercle inspicere hasce aedis . 
Pultadum fores atque euoca aliquem intus ad te , Tranio . 
Ecce autem perii ! 
Nunc quid dicam nescio . 
Iterum iam ad unum saxum me fluctus ferunt . 
Quid nunc ? 
Non hercle quid nunc faciam reperio : manufesto teneor . 
Euocadum aliquem ocius , roga circumducat . 
Heus tu , at hic sunt mulieres : uidendumst primum utrum eae uelintne an non uelint . 
Bonum aequomque oras . 
I , percontare et roga . 
Ego hic tantisper , dum exis , te opperiar foris . 
Di te deaeque omnes funditus perdant , senex , ita mea consilia undique oppugnas male . 
Eugae ! 
Optume eccum aedium dominus foras Simo progreditur ipsus . 
Huc concessero , dum mi senatum consili in cor conuoco . 
Igitur tum accedam hunc , quando quid agam inuenero . 
Melius anno hoc mihi non fuit domi nec quod una esca me iuuerit magis . 
Prandium uxor mihi perbonum dedit , nunc dormitum iubet me ire : minime . 
Non mihi forte uisum ilico fuit , melius quom prandium quam solet dedit : uoluit in cubiculum abducere me anus . 
Non bonust somnu de prandio . 
Apage . 
Clanculum ex aedibus me edidi foras . 
Tota turget mihi uxor , scio , domi . 
Res parata est mala in uesperum huic seni . 
Nam et cenandum et cubandumst ei male . 
Quom magis cogito cum meo animo : si qui dotatam uxorem atque anum habet , neminem sollicitat sopor : omnibus ire dormitum odio est , uelut nunc mihi exsequi certa res est ut abeam potius hinc ad forum quam domi cubem . 
Atque pol nescio ut moribus sient uostrae : haec sit scio quam me habet male et peiius posthac fore quam fuit mihi . 
Abitus tuo tibi , senex , fecerit male : nil erit quod deorum nullum accusites ; te ipse iure optumo merito incuses licet . 
Tempus nunc est senem hunc adloqui mihi . 
Hoc habet ! 
Repperi qui senem ducerem , quo dolo a me dolorem procul pellerem . 
Accedam . 
Di te ament plurumum , Simo . 
Saluos sis , Tranio . 
Vt uales ? 
Non male . 
Quid agis ? 
Hominem optumum teneo . 
Amice facis quom me laudas . 
Decet . 
Certe . 
Quin hercle te hau bonum teneo seruom . 
Heia ! 
Mastigia , ad me redi . 
Iam isti ero . 
Quid nunc ? 
Quam mox ? 
Quid est ? 
Quod solet fieri hic intu . 
Quid id est ? 
Scis iam quid loquar . 
Sic decet . 
Morem geras . 
Vita quam sit breuis simul cogita . 
Quid ? 
ehem , uix tandem percepi super his rebus nostris te loqui . 
Musice hercle agitis aetatem , ita ut uos decet , uino et uictu , piscatu probo , electili uitam colitis . 
Immo uita antehac erat : nunc nobis comia haec exciderunt , Simo . 
Quidum ? 
Ita oppido occidimus omnes , Simo . 
Non taces ? 
Prospere uobis cuncta usque adhuc processerunt . 
Ita ut dicis facta hau nego . 
Nos profecto probe ut uoluimus uiximus . 
Sed , Simo , ita nunc uentus nauem nostram deseruit Quid est ? 
Quo modo ? 
Pessumo . 
Quaen subducta erat tuto in terra ? 
Ei ! 
Quid est ? 
Me miserum , occidi ! 
Qui ? 
Quia uenit nauis nostrae naui quae frangat ratem . 
Velim ut tu uelles , Tranio . 
Sed quid est negoti ? 
Eloquar . 
Eru peregre uenit . 
Tunc portenditur , ind ferriterium , postea crux . 
Per tua te genua opsecro , ne indicium ero facias meo . 
E me , ne quid metuas , nihil sciet . 
Patrone , salue . 
Nil moror mi istiusmodi clientes . 
Nunc hoc quod ad te noster me misit senex Hoc mihi responde primum quod ego te rogo : iam de istis rebus uoster quid sensit senex ? 
Nil quicquam . 
Numquid increpitauit filium ? 
Tam liquidust quam liquida esse tempestas solet . 
Nunc te hoc orare iussit opere maxumo , ut sibi liceret inspicere hasce aedis tuas . 
Non sunt uenales . 
Scio equidem istuc . 
Sed senex Gynaeceum aedificare uolt hic in suis et balineas et ambulacrum et porticum . 
Quid ergo somniauit ? 
Ego dicam tibi . 
Dare uolt uxorem filio quantum potest , ad eam rem facere uolt nouom gynaeceum . 
Nam sibi laudauisse hasce ait architectonem nescioquem exaedificatas insanum bene ; nunc hinc exemplum capere uolt , nisi tu neuis . 
Nam ille eo maiore hinc opere ex te exemplum petit , quia isti umbram aestate tibi esse audiuit perbonam sub diuo columine usque perpetuom diem . 
Immo edepol uero , quom usquequaque umbra est , tamen sol semper hic est usque a mani ad uesperum : quasi flagitator astat usque ad ostium , nec mi umbra hic usquamst nisi si in puteo quaepiamst . 
Quid ? 
Sarsinatis ecqua est , si Vmbram non habes ? 
Molestus ne sis . 
Haec sunt sicut praedico . 
At tamen inspicere uolt . 
Inspiciat , si lubet ; si quid erit quod illi placeat , de exemplo meo ipse aedificato . 
Eon , uoco huc hominem ? 
I , uoca Alexandrum magnum atque Agathoclem aiunt maxumas duo res gessisse : quid mihi fiet tertio , qui solus facio facinora inmortalia ? 
Vehit hic clitellas , uehit hic autem alter senex . 
Nouicium mihi quaestum institui non malum : nam muliones mulos clitellarios habent , at ego habeo homines clitellarios . 
Magni sunt oneris : quidquid imponas uehunt . 
Nunc hunc hau scio an conloquar . 
Congrediar . 
Heus Theopropides ! 
Hem quis hic nominat me ? 
Ero seruo multis modis fidus . 
Vnde is ? 
Quod me miseras , adfero omne impetratum . 
Quid illi , opsecro , tam diu destitisti ? 
Seni non erat otium , id sum opperitus . 
Antiquom optines hoc tuom , tardus ut sis . 
Heus tu , si uoles uerbum hoc cogitare , simul flare sorbereque hau factu facilest . 
Ego hic esse et illi simitu hau potui . 
Quid nunc ? 
Vise , specta tuo usque arbitratu . 
Age i , duce me . 
Num moror ? 
Supsequor te . 
Senex ipsus te ante ostium eccum opperitur . 
Sed ut maestust sese hasce uendidisse ! 
Quid tandem ? 
Orat ut suadeam Philolacheti ut istas remittat sibi . 
Haud opinor . 
Sibi quisque ruri metit . 
Si male emptae forent , nobis istas redhibere hau liceret . 
Lucri quidquid est , id domum trahere oportet . 
Misericordia s hominem oportet . 
Morare hercle , facis . 
Supsequere . 
Fiat . 
Do tibi ego operam . 
Senex illic est . 
em , tibi adduxi hominem . 
Saluom te aduenisse peregre gaudeo , Theopropides . 
Di te ament . 
Inspicere te aedis has uelle aiebat mihi . 
Nisi tibi est incommodum . 
Immo commodum . 
I intro atque inspice . 
At enim mulieres Caue tu ullam flocci faxis mulierem . 
Qualubet perambula aedis oppido tamquam tuas . 
" Tamquam " ? 
Ah , caue tu illi obiectes nunc in aegritudine te has emisse . 
Non tu uides hunc uoltu uti tristi est senex ? 
Video . 
Ergo inridere ne uideare et gestire admodum ; noli facere mentionem ted emisse . 
Intellego et bene monitum duco , atque esse existumo humani ingeni . 
Quid nunc ? 
Quin tu is intro atque otiose perspecta ut lubet . 
benigneque arbitror te facere . 
Factum edepol uolo . 
[ uin qui perductet ? 
Apage istum perductorem , non placet . 
Quidquid est , errabo potius quam perductet quispiam . 
] Viden uestibulum ante aedis hoc et ambulacrum , quoiusmodi ? 
Luculentum edepol profecto . 
Age specta postis , quoiusmodi , quanta firmitate facti et quanta crassitudine . 
Non uideor uidisse postis pulchriores . 
Pol mihi eo pretio empti fuerant olim . 
Addin " fuerant " dicere ? 
Vix uidetur continere lacrumas . 
Quanti hosce emeras ? 
Tris minas pro istis duobus praeter uecturam dedi . 
Hercle qui multum inprobiores sunt quam a primo credidi . 
Quapropter ? 
Quia edepol ambo ab infumo tarmes secat . 
Intempestiuos excissos credo , id is uitium nocet . 
Atque etiam nunc sati boni sunt , si sunt inducti pice ; non enim haec pultiphagus opifex opera fecit barbarus . 
Viden coagmenta in foribus ? 
Video . 
Specta quam arte dormiunt . 
Dormiunt ? 
Illud quidem " ut coniuent " uolui dicere . 
Satin habes ? 
Vt quidquid magi contemplo , tanto magi placet . 
Viden pictum , ubi ludificat una cornix uolturios duos ? 
Non edepol uideo . 
At ego uideo . 
Nam inter uolturios duos cornix astat , ea uolturios duo uicissim uellicat . 
Quaeso huc ad me specta , cornicem ut conspicere possies . 
Iam uides ? 
Profecto nullam equidem illic cornicem intuor . 
At tu isto ad uos optuere , quoniam cornicem nequis conspicari , si uolturios forte possis contui . 
Omnino , ut te apsoluam , nullam pictam conspicio hic auem . 
Age , iam mitto , ignosco : aetate non quis optuerier . 
Haec , quae possum , ea mihi profecto cuncta uehementer placent . 
Latiu demumst operae pretium iuisse . 
Recte edepol mones . 
Eho istum , puere , circumduce hasce aedis et conclauia . 
Nam egomet ductarem , nisi mi esset apud forum negotium . 
Apage istum a me perductorem , nil moror ductarier . 
Quidquid est , errabo potius quam perductet quispiam . 
Aedis dico . 
Ergo intro eo igitur sine perductore . 
Ilicet . 
Ibo intro igitur . 
Mane sis uideam , ne canes Agedum uide . 
St ! 
Abi , canes . 
St ! 
Abin dierecta ? 
Abin hinc in malam crucem ? 
At etiam restas ? 
St ! 
Abi istinc . 
Nil pericli est , age tam placidast quam feta quaeuis . 
Eire intro audacter licet . 
Eo ego hinc ad forum . 
Fecisti commode , bene ambula . 
Tranio , age , canem istanc a foribus abducant face , etsi non metuenda est . 
Quin tu illam aspice ut placide accubat ; nisi molestum uis uideri te atque ignauom . 
Iam ut lubet . 
Sequere hac me igitur . 
Equidem haud usquam a pedibus apscedam tuis . 
Serui qui quom culpa carent tamen malum metuont , i solent esse eris utibiles . 
ex pauxillo de parant . 
Mihi in pectore consili malam rem prius quam ut meum . 
Vt adhuc fuit mi , corium esse oportet , sincerum atque uti uotem uerberari . 
Si huic imperabo , probe tectum habebo , malum quom impluit ceteris , ne impluat mi . 
Nam , ut serui uolunt esse erum , ita solet . 
Boni sunt , bonust ; inprobi sunt , malus fit . 
Nam nunc domi nostrae tot pessumi uiuont , peculi sui prodigi , plagigeruli . 
Vbi aduorsum ut eant uocitantur ero : " non eo , molestu ne sis . 
Scio quod properas : gestis aliquo ; iam hercle ire uis , mula , foras pastum . 
" merens hoc preti inde apstuli . 
Abii foras . 
Solus nunc eo aduorsum ero ex plurumis seruis . 
Hoc die crastini quom erus resciuerit , mane castigabit eos bubulis exuuiis . 
Postremo minoris pendo tergum illorum quam meum : illi erunt bucaedae multo potius quam ego sim restio . 
Mane tu atque adsiste ilico , Phanisce . 
Etiam respicis ? 
Mihi molestus ne sies . 
Vide ut fastidit simia ! 
manesne ilico , inpure parasite ? 
Qui parasitus sum ? 
Ego enim dicam : cibo perduci poteris quouis . 
Mihi sum , lubet esse . 
Quid id curas ? 
Ferocem facis , quia te erus amat . 
Vah ! 
Oculi dolent . 
Qur ? 
Quia fumu molestust . 
Tace sis , faber , qui cudere soles plumbeos nummos . 
Non pol potes tu cogere me ut tibi male dicam . 
Nouit erus me . 
Suam quidem culcitulam oportet . 
Si sobriu sis , male non dicas . 
Tibi optemperem , quom tu mihi nequeas ? 
At tu mecum , pessume , ito aduorsus . 
Quaeso hercle apstine iam sermonem de istis rebus . 
Faciam et pultabo fores . 
Heus , ecquis hic est , maxumam qui his iniuriam foribus defendat ? 
Ecquis has aperit fores ? 
Homo nemo hinc quidem foras exit . 
Vt esse addecet nequam homines , ita sunt . 
Sed eo magi cauto est opu ne huc exeat qui male me mulcet . 
Quid tibi uisum est mercimoni ? 
Totus , totus gaudeo . 
Num nimio emptae tibi uidentur ? 
Nusquam edepol ego me scio uidisse umquam abiectas aedis nisi modo hasce . 
Ecquid placent ? 
Ecquid placeant me rogas ? 
Immo hercle uero perplacent . 
Quoiusmodi gynaeceum ? 
Quid porticum ? 
Insanum bonam . 
Non equidem ullam in publico esse maiorem hac existumo . 
Quin ego ipse et Philolaches in publico omnis porticus sumu commensi . 
Quid igitur ? 
Longe omnium longissuma est . 
Di inmortales , mercimoni lepidi ! 
si Hercle nunc ferat sex talenta magna argenti pro istis praesentaria , numquam accipiam . 
Si hercle accipere cupies , ego numquam sinam . 
res nostra conlocata est istoc mercimonio . 
Me suasore atque impulsore id factum audacter dicito , qui subegi faenore argentum ab danista ut sumeret , quod isti dedimus arraboni . 
Seruauisti omnem ratem . 
Nempe octoginta debentur huic minae ? 
Hau nummo amplius . 
Hodie accipiat . 
Ita enim uero , ne qua caussa supsiet . 
Vel mihi denumerato , ego illi porro denumerauero . 
At enim ne quid captioni mihi sit , si dederim tibi . 
Egone te ioculo modo ausim dicto aut facto fallere ? 
Egone aps te ausim non cauere , ni quid committam tibi ? 
Quia tibi umquam quicquam , postquam tuo sum , uerborum dedi ? 
Ego enim caui recte : eam dis gratiam atque animo meo ! 
Sat sapio si aps te modo uno caueo . 
Tecum sentio . 
Nunc abi rus , dic me aduenisse filio . 
Faciam ut iubes . 
Curriculo iube in urbem ueniat iam simul tecum . 
Licet . 
Nunc ego me illac per posticum ad congerrones conferam . 
Dicam ut hic res sint quietae atque hunc ut hinc amouerim . 
Hic quidem neque conuiuarum sonitus itidem ut antehac fuit , neque tibicinam cantantem neque alium quemquam audio . 
Quae illaec res est ? 
Quid illisce homines quaerunt apud aedis meas ? 
Quid uolunt ? 
Quid intro spectant ? 
Pergam pultare ostium . 
Heus , reclude , heus , Tranio , etiamne aperis ? 
Quae haec est fabula ? 
Etiamne aperis ? 
Callidamati nostro aduorsum uenimus . 
Heus uos , pueri , quid istic agitis ? 
Quid istas aedis frangitis ? 
Heus senex , quid tu percontare ad te quod nihil attinet ? 
Nihil ad me attinet ? 
Nisi forte factus praefectus nouos , qui res alienas procures , quaeras , uideas , audias . 
Non sunt istae aedes ubi statis . 
Quid ais ? 
An iam uendidit aedis Philolaches ? 
Aut quidem iste nos defrustratur senex . 
Vera dico . 
Sed quid uobis est negoti hic ? 
Eloquar . 
Erus hic noster potat . 
Erus hic uoster potat ? 
Ita loquor . 
Puere , nimium delicatus . 
Ei aduorsum uenimus . 
Quoi homini ? 
Ero nostro . 
Quaeso , quotiens dicendumst tibi ? 
Puere , nemo hic habitat . 
Nam te esse arbitror puerum probum . 
Non hic Philolaches adulescens habitat hisce in aedibus ? 
Habitauit , uerum emigrauit iam diu ex hisce aedibus . 
Senex hic elleborosust certe . 
Erras peruorse , pater . 
Nam nisi hinc hodie emigrauit aut heri , certo scio hic habitare . 
Quin sex menses iam hic nemo habitat . 
Somnias . 
Egone ? 
Tu . 
Tu ne molestus . 
Sine me cum puero loqui . 
Nemo habitat . 
Habitat profecto , nam heri et nudius tertius , quartus , quintus , sextus , usque postquam hinc peregri eiius pater abiit , numquam hic triduom unum desitum est potarier . 
Quid ais ? 
Triduom unum est haud intermissum hic esse et bibi , scorta duci , pergraecari , fidicinas , tibicinas ducere . 
Quis istaec faciebat ? 
Philolaches . 
Qui Philolaches ? 
Quoiiu patrem Theopropidem esse opinor . 
ei ei , occidi , si haec hic uera memorat ! 
Pergam porro percontarier . 
Ain tu istic potare solitum Philolachem istum , quisquis est , cum ero uostro ? 
Aio , inquam . 
Puere , praeter speciem stultus es . 
Vide sis ne forte ad merendam quopiam deuorteris atque ibi ampliuscule quam sati fuerit biberis . 
Quid est ? 
Ita dico , ne ad alias aedis perperam deueneris . 
Scio qua me eire oportet et quo uenerim noui locum . 
Philolaches hic habitat , quoiius est pater Theopropides . 
Qui , postquam pater ad mercatum hinc abiit , hic tibicinam liberauit . 
Philolachesne ergo ? 
Ita , Philematium quidem . 
Quanti ? 
Triginta Talentis ? 
, sed minis . 
Liberauit ? 
Liberauit ualide , triginta minis . 
Ain minis triginta amicam destinatam Philolachem ? 
Aiio . 
Atque eam manu emisisse ? 
Aiio . 
Et , postquam eius hinc pater sit profectus peregre , perpotasse adsiduo , ac simul tuo cum domino ? 
Aiio . 
Quid ? 
Is aedis emit has hinc proxumas ? 
Non aiio . 
Quadraginta etiam dedit huic quae essent pignori ? 
Neque istuc aiio . 
Ei ! 
Perdis . 
Immo suom patrem illic perdidit . 
Vera cantas . 
Vana uellem . 
Patris amicus uidelicet . 
Eu edepol patrem eiius miserum praedicas ! 
Nihil hoc quidem est , triginta minae , prae quam alios dapsilis sumptus facit . 
Perdidit patrem . 
Vnus istic seruos est sacerrumus , Tranio : is uel Herculi conterere quaestum potest . 
Edepol ne me eius patris misere miseret , qui quom istaec sciet facta ita , amburet ei misero corculum carbunculus . 
Si quidem istaec uera sunt . 
Quid merear quam ob rem mentiar ? 
Heus uos , ecquis hasce aperit ? 
Quid istas pultas ubi nemo intus est ? 
Alio credo comissatum abiisse . 
Abeamus nunciam Puere atque porro quaeritemus . 
Sequere hac me . 
Sequor . 
Puere , iamne abis ? 
Libertas paenulast tergo tuo : mihi , nisi ut erum metuam et curem , nihil est qui tergum tegam . 
Perii hercle ! 
Quid opust uerbis ? 
Vt uerba audio , non equidem in Aegyptum hinc modo uectus fui , sed etiam in terras solas orasque ultumas sum circumuectus , ita ubi nunc sim nescio . 
Verum iam scibo , nam eccum unde aedis filius meus emit . 
Quid agis tu ? 
A foro incedo domum . 
Numquid processit ad forum hodie noui ? 
Etiam . 
Quid tandem ? 
Vidi ecferri mortuom . 
Hem ! 
Nouom unum uidi mortuom ecferri foras . 
Modo eum uixisse aiebant . 
Vae capiti tuo ! 
Quid tu otiosus res nouas requiritas ? 
Quia hodie adueni peregre . 
Promisi foras , ad cenam ne me te uocare censeas . 
Hau postulo edepol . 
Verum cras , nisi qui prius uocauerit me , uel apud te cenauero . 
Ne istuc quidem edepol postulo . 
Nisi quid magis es occupatus , operam mihi da . 
Maxume . 
Minas quadraginta accepisti , quod sciam , a Philolachete ? 
Numquam nummum , quod sciam . 
Quid , a Tranione seruo ? 
Nimi multo id minus . 
Quas arraboni tibi dedit ? 
Quid somnias ? 
Egone ? 
At quidem tu , qui istoc speras te modo potesse dissimulando infectum hoc reddere . 
Quid autem ? 
Quod me apsente hic tecum filius negoti gessit . 
Mecum ut ille hic gesserit , dum tu hinc abes , negoti ? 
Quidnam aut quo die ? 
Minas tibi octoginta argenti debeo . 
Non mihi quidem hercle . 
Verum , si debes , cedo . 
Fides seruanda est , ne ire infitias postules . 
Profecto non negabo debere , et dabo ; tu caue quadraginta accepisse hinc te neges . 
Quaeso edepol huc me aspecta et responde mihi . 
Q argenti minas fu Ego dicam tibi . 
Tantu ebeat de te aedis . 
Itane ? 
de me ille aedis emerit ? 
Te uelle uxorem aiebat tuo nato dare , ideo aedificare hic uelle aiebat in tuis . 
Hic aedificare uolui ? 
Sic dixit mihi . 
Ei mihi , disperii ! 
Vocis non habeo satis . 
Vicine , perii , interii ! 
Numquid Tranio turbauit ? 
Immo exturbauit omnia . 
Deludificatust me hodie indignis modis . 
Quid tu ais ? 
Haec res sic est ut narro tibi : deludificatust me hodie in perpetuom modum . 
Nunc te opsecro ut me bene iuues operamque des . 
Quid uis ? 
I mecum , opsecro , una simul . 
Fiat . 
Seruorumque operam et lora mihi cedo . 
Sume . 
Eademque opera ego haec tibi narrauero , quis med exemplis hodie eludificatus est . 
Qui homo timidus erit in rebus dubiis , nauci non erit ; atque equidem quid id esse dicam uerbum nauci nescio . 
Nam erus me postquam rus misit filium ut suom arcesserem , abii illac per angiportum ad hortum nostrum clanculum , ostium quod in angiporto est horti , patefeci fores , eaque eduxi omnem legionem , et maris et feminas . 
Postquam ex opsidione in tutum eduxi manuplaris meos , capio consilium ut senatum congerronem conuocem . 
Quoniam conuocaui , atque illi me ex senatu segregant . 
Vbi ego me uideo uenire in meo foro , quantum potest facio idem quod plurumi alii , quibu res timida aut turbidast pergunt turbare usque ut ne quid possit conquiescere . 
Nam scio equidem nullo pacto iam esse posse haec clam senem . 
Non amicus alius quis riuabo se aut pro ille qui ero simul praeoccupabo atque anteueniam et foedus feriam . 
Me moror . 
Sed quid hoc est quod fori concrepuit proxuma uicinia ? 
Eru meus hicquidem est . 
Gustare ego eius sermonem uolo . 
Ilico intra limen isti astate , ut , quom extemplo uocem , continuo exsiliatis . 
Manicas celeriter conectite . 
Ego illum ante aedis praestolabor ludificatorem meum , quoius ego hodie ludificabo corium , si uiuo , probe . 
Res palam est . 
Nunc te uidere meliust quid agas , Tranio . 
Docte atque astu mihi captandumst cum illoc , ubi huc aduenerit . 
Non ego illi extemplo hamum ostendam , sensim mittam lineam . 
Dissimulabo me horum quicquam scire . 
O mortalem malum ! 
Alter hoc Athenis nemo doctior dici potest . 
Verba illi non magi dare hodie quisquam quam lapidi potest . 
Adgrediar hominem , appellabo . 
Nunc ego ille huc ueniat uelim . 
Siquidem pol me quaeris , adsum praesens praesenti tibi . 
Eugae ! 
Tranio , quid agitur ? 
Veniunt ruri rustici . 
Philolaches iam hic aderit . 
Edepol mihi opportune aduenis . 
Nostrum ego hunc uicinum opinor esse hominem audacem et malum . 
Quidum ? 
Quia negat nouisse uos Negat ? 
Nec uos sibi nummum umquam argenti dedisse . 
Abi , ludis me , credo hau negat . 
Quid iam ? 
Scio , iocaris tu nunc istuc . 
Nam ille quidem hau negat . 
Immo edepol negat profecto , neque se hasce aedis Philolachi uendidisse . 
Eho an negauit sibi datum argentum , opsecro ? 
Quin ius iurandum pollicitust dare se , si uellem , mihi , neque se hasce aedis uendidisse neque sibi argentum datum . 
datum est . 
Dixi ego istuc idem illi . 
Quid ait ? 
Seruos pollicitust dare Suos mihi omnis quaestioni . 
Nugas ! 
Numquam edepol dabit . 
Dat profecto . 
Quin et illum in ius si ueniam . 
Mane . 
Experiar , ut opino . 
" opino " ? 
certum est . 
Mihi hominem cedo . 
Quid si igitur ego accersam iam homines ? 
Factum iam esse oportuit . 
Vel hominem aedis iube mancupio poscere . 
Immo hoc primum uolo , quaestioni accipere seruos . 
Faciundum edepol censeo . 
Ego interim hanc aram occupabo . 
Quid ita ? 
nullam rem sapis . 
Ne enim illi huc confugere possint quaestioni quos dabit . 
Hic ego tibi praesidebo , ne interbitat quaestio . 
Surge . 
Minime . 
Ne occupassis , opsecro , aram . 
Qur ? 
Scies . 
Quia enim id maxume uolo , ut illi istoc confugiant . 
Sine : tanto apud iudicem hunc argenti condemnabo facilius . 
Quod agas , id agas . 
Quid tu porro serere uis negotium ? 
Nescis quam metuculosa res sit ire ad iudicem ? 
Surgedum huc igitur . 
Consulere quiddam est quod tecum uolo . 
Sic tamen hinc consilium dedero . 
Nimio plus sapio sedens . 
Tum consilia firmiora sunt de diuinis locis . 
Surge , ne nugare . 
Aspicedum contra me . 
Aspexi . 
Vides ? 
Video . 
Huc si quis intercedat tertius , pereat fame . 
Quidum ? 
Quia nil illi quaesti sit . 
Mali hercle ambo sumus . 
Perii ! 
Quid tibi est ? 
Dedisti uerba Qui tandem ? 
Probe med emunxti . 
Vide sis , satine recte : num mucci fluont ? 
Immo etiam cerebrum quoque omne capite emunxti meo . 
Nam omnia male facta uostra repperi radicitus , non radicitus quidem hercle uerum etiam exradicitus Numquam edepol hodie inuitus destinant tibi . 
Iam iubebo ignem et sarmenta , carnufex , circumdari . 
Ne faxis , nam elixus esse quam assus soleo suauior . 
Exempla edepol faciam ego in te . 
Quia placeo , exemplum expetis ? 
Loquere : quoiusmodi reliqui , quom hinc abibam , filium ? 
Cum pedibus , manibus , cum digitis , auribus , oculis , labris . 
Aliud te rogo . 
Aliud ergo nunc tibi respondeo . 
Sed eccum tui gnati sodalem uideo huc incedere Callidamatem : illo praesente mecum agito , si quid uoles . 
Vbi somno sepeliui omnem atque obdormiui crapulam , Philolaches uenisse dixit mihi suom peregre huc patrem quoque modo hominem aduenientem seruos ludificatu sit , ait se metuere in conspectum sui patris procedere . 
Nunc ego de sodalitate solus sum orator datus qui a patre eiius conciliarem pacem . 
Atque eccum optume ! 
Iubeo te saluere et saluos quom aduenis , Theopropides , peregre gaudeo . 
Hic apud nos hodie cenes , sic face . 
Callidamates , di te ament . 
De cena facio gratiam . 
Quin uenis ? 
Promitte : ego ibo pro te , si tibi non lubet . 
Verbero , etiam inrides ? 
Quian me pro te ire ad cenam autumo ? 
Non enim ibis . 
Ego ferare faxo , ut meruisti , in crucem . 
Age mitte istaec . 
Tu ad me ad cenam Dic uenturum . 
Quid taces ? 
Sed tu istuc quid confugisti in aram ? 
Inscitissumus adueniens perterruit me . 
Loquere nunc quid fecerim : nunc utrisque disceptator eccum adest , age disputa . 
Filium corrupisse aio te meum . 
Ausculta modo . 
Fateor peccauisse , amicam liberasse apsente te , faenori argentum sumpsisse ; id esse apsumptum praedico . 
Numquid aliud fecit nisi quod summis gnati generibus ? 
Hercle mihi tecum cauendum est , nimi qui es orator catus . 
Sine me dum istuc iudicare . 
Surge , ego isti adsedero . 
Maxume , accipe hanc tute ad te litem . 
Eni istic captio est . 
Fac ego ne metuam mihi atque ut tu meam timeas uicem . 
Iam minoris facio praequam quibu modis me ludificatust . 
hercle factum , et factum gaudeo : sapere istac aetate oportet qui sunt capite candido . 
Quid ego nunc faciam ? 
Si amicus Diphilo aut Philemoni es , dicito is quo pacto tuo te seruos ludificauerit : optumas frustrationes dederis in comoediis . 
Tace parumper , sine uicissim me loqui , ausculta . 
Licet . 
Omnium primum sodalem me esse scis gnato tuo . 
Is adit me , nam illum prodire pudet in conspectum tuom propterea quia fecit quae te scire scit . 
Nunc te opsecro , stultitiae adulescentiaeque eiius ignoscas : tuost ; scis solere illanc aetatem tali ludo ludere . 
Quidquid fecit , nobiscum una fecit : nos deliquimus . 
Faenus , sortem sumptumque omnem , qui amica empta est , omnia nos dabimus , nos conferemus , nostro sumptu , non tuo . 
Non potuit uenire orator magis ad me impetrabilis quam tu ; neque sum illic iratus neque quicquam suscenseo . 
Immo me praesente amato , bibito , facito quod lubet : si hoc pudet , fecisse sumptum , supplici habeo satis . 
Dispudet . 
Post istam ueniam quid me fiet nunciam ? 
Verberibus , lutum , caedere pendens . 
Tamen etsi pudet ? 
Interimam hercle ego te si uiuo . 
Fac istam cunctam gratiam : Tranio remitte quaeso hanc noxiam caussa mea . 
Aliud quiduis impetrari a me facilius perferam quam ut non ego istum pro suis factis pessumis pessum premam . 
Mitte quaeso istum . 
Viden ut restat furcifer ? 
Tranio , quiesce , si sapi . 
Tu quiesce hanc rem modo petere : ego illum , ut sit quietus , uerberibus subegero . 
Nihil opust profecto . 
Age iam , sine ted exorarier . 
Nolo ores . 
Quaeso hercle . 
Nolo , inquam , ores . 
Nequiquam neuis , hanc modo unam noxiam , unam quaeso , fac caussa mea . 
Quid grauaris ? 
quasi non cras iam commeream aliam noxiam : ibi utrumque , et hoc et illud , poteris ulcisci probe . 
Sine te exorem . 
Age abi , abi inpune . 
em huic habeto gratiam . 
Spectatores , fabula haec est acta , uos plausum date . 
