quibus ingenium in animo utibilest , modicum et sine uernilitate uincla , uirgae , molae : saeuitudo mala fit peior conuerrite scopis , agite strenue ecquis euocat cum nassiterna et cum aqua istum inpurissumum ? 
sicut lacte lactis similest Illa mea cognominis fuit ( latro ) suam qui auro uitam uenditat scio spiritum eiius maiorem esse multo quam folles taurini habent , quom liquescunt petrae , ferrum ubi fit . 
Quoiatis tibi uisust ? 
Praenestinum opino esse , ita erat gloriosus . 
Neque id hau subditiua gloria oppidum arbitror . 
Nec a quoquam acciperes alio mercedem annuam , nisi ab sese , nec cum quiquam limares caput . 
Limaces uiri cor meum , spes mea , mel meum , suauitudo , cibus , gaudium . 
Sine te amem Cupidon tecum saeuit anne Amor ? 
Vlixem audiui fuisse aerumnosissumum , quia annos uiginti errans a patria afuit ; uerum hic adulescens multo Vlixem anteit fide , qui ilico errat intra muros ciuicos . 
Quidquid est nomen sibi quae sodalem atque me exercitos habet nam credo quoiuis excantare cor potes . 
sin lenocinium forte conlibitum est tibi , uideas mercedis quid tibi est aequom dari , ne istac aetate me sectere gratiis . 
Quid si hoc potis est ut tu taceas , ego loquar ? 
Lepide , licet . 
Vbi me fugiet memoria , ibi tu facito ut subuenias , soror . 
Pol magi , metuo ne defuerit mihi in monendo oratio . 
Pol quoque metuo lusciniolae ne defuerit cantio . 
sequere hac . 
Quid agunt duae germanae meretrices cognomines ? 
quid in consilio consuluistis ? 
. 
Pol hau meretriciumst . 
Miserius nihil est quam mulier . 
Quid esse dicis dignius ? 
Haec ita me orat sibi qui caueat aliquem ut hominem reperiam , ut istunc militem ut , ubi emeritum sibi sit , se reuehat domum . 
Id , amabo te , huic caueas . 
Quid isti caueam ? 
Vt reuehatur domum , ubi ei dediderit operas , ne hanc ille habeat pro ancilla sibi ; nam si haec habeat aurum quod illi renumeret , faciat lubens . 
Vbi nunc is homost ? 
Iam hic credo aderit . 
Sed hoc idem apud nos rectius poteris agere ; atque is dum ueniat sedens ibi opperibere . 
Eadem biberis , eadem dedero tibi ubi biberis sauium . 
Viscus meru uostrast blanditia . 
Quid iam ? 
Quia enim intellego , duae unum expetitis palumbem , perii , harundo alas uerberat . 
Non ego istuc facinus mihi , mulier , conducibile esse arbitror . 
Qui , amabo ? 
Quia , Bacchis , Bacchas metuo et bacchanal tuom . 
Quid est ? 
quid metuis ? 
ne tibi lectus malitiam apud me suadeat ? 
Magis inlectum tuom quam lectum metuo . 
Mala tu es bestia . 
nam huic aetati non conducit , mulier , latebrosus locus . 
Egomet , apud me si quid stulte facere cupias , prohibeam . 
Sed ego apud me te esse ob eam rem , miles quom ueniat , uolo , quia , quom tu aderis , huic mihique hau faciet quisquam iniuriam : tu prohibebis , et eadem opera tuo sodali operam dabis ; et ille adueniens tuam med esse amicam suspicabitur . 
Quid , amabo , opticuisti ? 
Quia istaec lepida sunt memoratui . 
Eadem in usu atque ubi periculum facias aculeata sunt , animum fodicant , bona destimulant , facta et famam sauciant . 
Quid ab hac metuis ? 
Quid ego metuam , rogitas , adulescens homo ? 
penetrare huius modi in palaestram , ubi damnis desudascitur ? 
ubi pro disco damnum capiam , pro cursura dedecus ? 
Lepide memoras . 
Vbi ego capiam pro machaera turturem , ubique imponat in manum alius mihi pro cestu cantharum , pro galea scaphium , pro insigni sit corolla plectilis , pro hasta talos , pro lorica malacum capiam pallium , ubi mi pro equo lectus detur , scortum pro scuto accubet ? 
apage a me , apage . 
Ah , nimium ferus es . 
Mihi sum . 
Malacissandus es . 
Equidem tibi do hanc operam . 
Ah , nimium pretiosa es operaria . 
Simulato me amare . 
Vtrum ego istuc iocon adsimulem an serio ? 
Heia , hoc agere meliust . 
Miles quom huc adueniat , te uolo me amplexari . 
Quid eo mihi opust ? 
Vt ille te uideat uolo . 
Scio quid ago . 
Et pol ego scio quid metuo . 
Sed quid ais ? 
Quid est ? 
Quid si apud te eueniat desubito prandium aut potatio forte aut cena , ut solet in istis fieri conciliabulis , ubi ego tum accumbam ? 
apud me , mi anime , ut lepidus cum lepida accubet . 
Locus hic apud nos , quamuis subito uenias , semper liber est . 
Vbi tu lepide uoles esse tibi , " mea rosa " , mihi dicito " dato qui bene sit " : ego ubi bene sit tibi locum lepidum dabo . 
Rapidus fluuius est hic , non hac temere transiri potest . 
Atque ecastor apud hunc fluuium aliquid perdundumst tibi . 
Manum da et sequere . 
Aha , minime . 
Quid ita ? 
Quia istoc inlecebrosius fieri nil potest : nox , mulier , uinum homini adulescentulo . 
Age igitur , equidem pol nihili facio nisi caussa tua . 
Ill quidem hanc abducet ; tu nullus adfueris , si non lubet . 
Sumne autem nihili qui nequeam ingenio moderari meo ? 
Quid est quod metuas ? 
Nihil est , nugae . 
mulier , tibi me emancupo : tuo sum , tibi dedo operam . 
Lepidus . 
Nunc ego te facere hoc uolo . 
Ego sorori meae cenam hodie dare uolo uiaticam : eo tibi argentum iubebo iam intus ecferri foras ; tu facito opsonatum nobis sit opulentum opsonium . 
Ego opsonabo , nam id flagitium meum sit , mea te gratia et operam dare mi et ad eam operam facere sumptum de tuo . 
At ego nolo dare te quicquam . 
Sine . 
Sino equidem , si lubet . 
Propera , amabo . 
Prius hic adero quam te amare desinam . 
me accipies aduenientem , mea soror . 
Quid ita , opsecro ? 
Quia piscatus meo quidem animo hic tibi hodie euenit bonus . 
Meus ille quidemst . 
Tibi nunc operam dabo de Mnesilocho , soror , ut hic accipias potius aurum quam hinc eas cum milite . 
Cupio . 
Dabitur opera . 
Aqua calet : eamus hinc intro ut laues . 
Simul huic nescioquoi , turbare qui huc it , decedamus hinc . 
Nam uti naui uecta es , credo , timida es . 
Aliquantum , soror . 
Sequere hac igitur me intro in lectum ut sedes lassitudinem . 
Iam dudum , Pistoclere , tacitus te sequor , exspectans quas tu res hoc ornatu geras . 
Namque ita me di ament , ut Lycurgus mihi quidem uidetur posse hic ad nequitiam adducier . 
Quo nunc capessis ted hinc aduorsa uia cum tanta pompa ? 
Huc . 
Quid " huc " ? 
quis istic habet ? 
Amor , Voluptas , Venu , Venustas , Gaudium , Iocu , Ludus , Sermo , Suauisauiatio . 
Quid tibi commercist cum dis damnosissumis ? 
Mali sunt homines qui bonis dicunt male ; tu dis nec recte dicis : non aequom facis . 
An deus est ullus Suauisauiatio ? 
An non putasti esse umquam ? 
o Lyde , es barbarus ; quem ego sapere nimio censui plus quam Thalem , is stultior es barbaro poticio , qui tantus natu deorum nescis nomina . 
Non hic placet mi ornatus . 
Nemo ergo tibi haec apparauit : mihi paratum est quoi placet . 
Etiam me aduorsus exordire argutias ? 
qui si decem habeas linguas , mutum esse addecet . 
Non omnis aetas , Lyde , ludo conuenit . 
Magis unum in mentemst mihi nunc , satis ut commode pro dignitate opsoni haec concuret coquos . 
Iam perdidisti te atque me atque operam meam , qui tibi nequiquam saepe monstraui bene . 
Ibidem ego meam operam perdidi , ubi tu tuam : tua disciplina nec mihi prodest nec tibi . 
O praeligatum pectus ! 
Odiosus mihi es . 
Tace atque sequere , Lyde , me . 
Illuc sis uide , non paedagogum iam me , sed Lydum uocat . 
Non par uidetur neque sit consentaneum , quom haec intus intus sit et cum amica accubet quomque osculetur et conuiuae alii accubent , praesentibus illis paedagogus ut siet . 
An hoc ad eas res opsonatumst , opsecro ? 
Sperat quidem animu : quo eueniat dis in manust . 
Tu amicam habebis ? 
Quom uidebis , tum scies . 
Immo neque habebis neque sinam . 
Iturus domum ? 
Omitte , Lyde , ac caue malo . 
Quid ? 
" caue malo " ? 
Iam excessit mi aetas ex magisterio tuo . 
O barathrum , ubi nunc es ? 
ut ego te usurpem lubens ! 
uideo nimio iam multo plus quam uolueram ; uixisse nimio satiust iam quam uiuere . 
Magistron quemquam discipulum minitarier ? 
nil moror discipulos mi ess iam plenos sanguinis : ualens adflictat me uaciuom uirium . 
Fiam , ut ego opinor , Hercules , tu autem Linus . 
Pol metuo magi ne Phoenix tuis factis fuam teque ad patrem esse mortuom renuntiem . 
Satis historiarumst . 
Hic uereri perdidit . 
Compendium edepol haud aetati optabile fecisti quom istanc nactus inpudentiam . 
Occisus hic homo est . 
Ecquid in mentem est tibi patrem tibi esse ? 
Tibi ego an tu mihi seruos es ? 
Peior magister te istaec docuit , non ego . 
Nimio es tu ad istas res discipulus docilior . 
Quam ad illa quae te docui , ubi operam perdidi . 
Edepol fecisti furtum in aetatem malum quom istaec flagitia me celauisti et patrem . 
Istactenu tibi , Lyde , libertas datast orationis . 
Satis est . 
Sequere hac me ac tace . 
Erilis patria , salue , quam ego biennio , postquam hinc in Ephesum abiui , conspicio lubens . 
Saluto te , uicine Apollo , qui aedibus propinquos nostris accolis , ueneroque te ne Nicobulum me sinas nostrum senem priu conuenire quam sodalem uiderim Mnesilochi Pistoclerum , quem ad epistulam Mnesilochus misit super amica Bacchide . 
Mirumst me ut redeam te opere tanto quaesere , qui abire hinc nullo pacto possim , si uelim : ita me uadatum amore uinctumque attines . 
Pro di inmortales , Pistoclerum conspicor . 
O Pistoclere , salue . 
Salue , Chrysale . 
Compendi uerba multa iam faciam tibi . 
Venire tu me gaudes : ego credo tibi ; hospitium et cenam pollicere , ut conuenit peregre aduenienti : ego autem uenturum adnuo . 
Salutem tibi ab sodali solidam nuntio : rogabis me ubi sit : uiuit . 
Nemp recte ualet ? 
Istuc uolebam ego ex te percontarier . 
Qui scire possum ? 
Nullus plus . 
Quemnam ad modum ? 
Quia si illa inuenta est quam ille amat , recte ualet ; si non inuenta est , minu ualet moribunduque est . 
Animast amica amanti : si abest , nullus est ; si adest , res nullast : ipsus est nequam et miser . 
Sed tu quid factitasti mandatis super ? 
Egon ut , quod ab illoc attigisset nuntius , non impetratum id aduenienti ei redderem ? 
regiones colere mauellem Accherunticas . 
Eho , an inuenisti Bacchidem ? 
Samiam quidem . 
Vide quaeso ne quis tractet illam indiligens ; scis tu ut confringi uas cito Samium solet . 
Iamne ut soles ? 
Dic ubi ea nunc est , opsecro . 
Hic , exeuntem me unde aspexisti modo . 
Vt istuc est lepidum ! 
proxumae uiciniae habitat . 
Ecquidnam meminit Mnesilochi ? 
Rogas ? 
immo unice unum plurumi pendit . 
Papae ! 
Immo ut eam credis ? 
misera amans desiderat . 
Scitum istuc . 
Immo , Chrysale , em , non tantulum umquam intermittit tempus quin eum nominet . 
Tanto hercle melior . 
Immo Immo hercle abiero potius . 
Num inuitus rem bene gestam audis eri ? 
Non res , sed actor mihi cor odio sauciat . 
Etiam Epidicum , quam ego fabulam aeque ac me ipsum amo , nullam aeque inuitus specto , si agit Pellio . 
Sed Bacchis etiam fortis tibi uisast ? 
Rogas ? 
ni nanctus Venerem essem , hanc Iunonem dicerem . 
Edepol , Mnesiloche , ut hanc rem natam intellego , quod ames paratumst : quod des inuentost opus . 
Nam istoc fortasse aurost opu . 
Philippeo quidem . 
Atque eo fortasse iam opust . 
Immo etiam prius : nam iam huc adueniet miles Et miles quidem ? 
Qui de amittenda Bacchide aurum hic exigit . 
Veniat quando uolt , atque ita ne mihi sit morae . 
Domist : non metuo nec quoiiquam supplico , dum quidem hoc ualebit pectus perfidia meum . 
Abi intro , ego hic curabo . 
Tu intus dicito Mnesilochum adesse Bacchidi . 
Faciam ut iubes . 
Negotium hoc ad me attinet aurarium . 
Mille et ducentos Philippum attulimus aureos Epheso , quos hospes debuit nostro seni . 
Inde ego hodie aliquam machinabor machinam , unde aurum ecficiam amanti erili filio . 
Sed fori concrepuit nostra : quinam exit foras ? 
Ibo in Piraeum , uisam ecquaen aduenerit in portum ex Epheso nauis mercatoria . 
Nam meu formidat animus , nostrum tam diu ibi desidere neque redire filium . 
Extexam ego illum pulchre iam , si di uolunt . 
Hau dormitandumst : opus est chryso Chrysalo . 
Adibo hunc , quem quidem ego hodie faciam hic arietem Phrixi , itaque tondebo auro usque ad uiuam cutem . 
Seruos salutat Nicobulum Chrysalus . 
Pro di inmortales , Chrysale , ubi mist filius ? 
Quin tu salutem primum reddis quam dedi ? 
Salue . 
Sed ubinamst Mnesilochus ? 
Viuit , ualet . 
Venitne ? 
Venit . 
Euax , aspersisti aquam . 
Benene usque ualuit ? 
Pancratice atque athletice . 
Quid hoc ? 
qua caussa eum hinc in Ephesum miseram , accepitne aurum ab hospite Archidemide ? 
Heu , cor meum et cerebrum , Nicobule , finditur , istius hominis ubi fit quaque mentio . 
Tun hospitem illum nominas hostem tuom ? 
Quid ita , opsecro hercle ? 
Quia edepol certo scio , Volcanus , Luna , Sol , Dies , di quattuor , scelestiorem nullum inluxere alterum . 
Quamne Archidemidem ? 
Quam , inquam , Archidemidem . 
Quid fecit ? 
Quid non fecit ? 
quin tu id me rogas ? 
primumdum infitias ire coepit filio , negare se debere tibi triobulum . 
Continuo antiquom hospitem nostrum sibi Mnesilochus aduocauit , Pelagonem senem ; eo praesente homini extemplo ostendit symbolum , quem tute dederas , ad eum ut ferret , filio . 
Quid ubi ei ostendit symbolum ? 
Infit dicere adulterinum et non cum esse symbolum . 
Quotque innocenti ei dixit contumelias ! 
adulterare eum aibat rebus ceteris . 
Habetin aurum ? 
id mihi dici uolo . 
Postquam quidem praetor recuperatores dedit , damnatus demum , ui coactus reddidit ducentos et mill Philippum . 
Tantum debuit . 
Porro etiam ausculta pugnam quam uoluit dare . 
Etiamnest quid porro ? 
em , accipitrina haec nunc erit . 
Deceptus sum , Autolyco hospiti aurum credidi . 
Quin tu audi . 
Immo ingenium auidi haud pernoram hospitis . 
Postquam aurum apstulimus , in nauem conscendimus domum cupientes . 
Forte ut adsedi in stega , dum circumspecto , atque ego lembum conspicor longum , strigorem maleficum exornarier . 
Perii hercle , lembus ille mihi laedit latus . 
Is erat communis cum hospite et praedonibus . 
Adeon me fuisse fungum ut qui illi crederem , quom mi ipsum nomen eiius Archidemides clamaret dempturum esse , si quid crederem ? 
Is nostrae naui lembus insidias dabat . 
Occepi ego opseruare eos quam rem gerant . 
Interea e portu nostra nauis soluitur . 
Vbi portu eximus , homines remigio sequi , neque aues neque uenti citius . 
Quoniam sentio quae res gereretur , nauem extemplo statuimus . 
Quoniam uident nos stare , occeperunt ratem tardare in portu . 
Edepol mortalis malos ! 
quid denique agitis ? 
Rusum in portum recipimus . 
Sapienter factum a uobis . 
quid illi postea ? 
Reuorsionem ad terram faciunt uesperi . 
Aurum hercle auferre uoluere : ei rei operam dabant . 
Non me fefellit , sensi , eo exanimatus fui . 
Quoniam uidemus auro insidias fieri , capimus consilium continuo ; postridie auferimus aurum omne illim illis praesentibus , palam atque aperte , ut illi id factum sciscerent . 
Scite hercle . 
Cedo quid illi ? 
Tristes ilico , quom extemplo a portu ire nos cum auro uident , subducunt lembum capitibus quassantibus . 
Nos apud Theotimum omne aurum deposiuimus , qui illic sacerdos est Dianai Ephesiae . 
Quis istic Theotimust ? 
Megalobuli filius , qui nunc in Ephesost Ephesiis carissumus . 
Ne ille hercle mihi sit multo tanto carior , si me illoc auro tanto circumduxerit . 
Quin in eapse aede Dianai conditumst ; ibidem publicitus seruant . 
Occidisti me ; nimio hic priuatim seruaretur rectius . 
Sed nilne huc attulistis inde auri domum ? 
Immo etiam . 
Verum quantum attulerit nescio . 
Quid ? 
nescis ? 
Quia Mnesilochus noctu clanculum deuenit ad Theotimum , nec mihi credere nec quoiquam in naui uoluit : eo ego nescio quantillum attulerit ; uerum hau permultum attulit . 
Etiam dimidium censes ? 
Non edepol scio ; uerum haud opinor . 
Fertne partem tertiam ? 
Non hercle opinor ; uerum uerum nescio . 
Profecto de auro nil scio nisi nescio . 
Nunc tibimet illuc naui capiundumst iter , ut illud reportes aurum ab Theotimo domum . 
Atque heus tu . 
Quid uis ? 
Anulum gnati tui facito ut memineris ferre . 
Quid opust anulo ? 
Quia id signumst cum Theotimo , qui eum illi adferet , ei aurum ut reddat . 
Meminero , et recte mones . 
Sed istic Theotimus diuesne est ? 
Etiam rogas ? 
qui habeat auro soccis subpactum solum ? 
Qur ita fastidit ? 
Tantas diuitias habet ; nescit quid faciat auro . 
Mihi dederit uelim . 
Sed qui praesente id aurum Theotimo datumst ? 
Populo praesente : nullust Ephesi quin sciat . 
Istuc sapienter saltem fecit filius , quom diuiti homini id aurum seruandum dedit ; ab eo licebit quamuis subito sumere . 
Immo em tantisper numquam te morabitur quin habeas illud quo die illuc ueneris . 
Censebam me ecfugisse a uita marituma , ne nauigarem tandem hoc aetatis senex ; id mi haud utrum uelim licere intellego : ita bellus hospes fecit Archidemides . 
Vbi nunc est ergo meu Mnesilochus filius ? 
Deos atque amicos iit salutatum ad forum . 
At ego hinc ad illum , ut conueniam quantum potest . 
Ille est oneratus recte et plus iusto uehit . 
Exorsa haec tela non male omnino mihi est : ut amantem erilem copem facerem filium , ita feci ut auri quantum uellet sumeret , quantum autem lubeat reddere ut reddat patri . 
Senex in Ephesum hinc ibit aurum arcessere , hic nostra agetur aetas in malacum modum , siquidem hic relinquet neque se cum abducet senex med et Mnesilochum . 
Quas ego hic turbas dabo ! 
sed quid futurumst , quom hoc senex resciuerit , quom se excucurrisse illuc frustra sciuerit nosque aurum abusos ? 
quid mihi fiet postea ? 
credo hercle adueniens nomen mutabit mihi facietque extemplo Crucisalum me ex Chrysalo . 
Aufugero hercle , si magis usus uenerit . 
Si ero reprehensus , macto ego illum infortunio : si illi sunt uirgae ruri , at mihi tergum domist . 
Nunc ibo , erili filio hanc fabricam dabo super auro amicaque eius inuenta Bacchide . 
Pandite atque aperite propere ianuam hanc Orci , opsecro . 
Nam equidem haud aliter esse duco , quippe qui nemo aduenit , nisi quem spes reliquere omnes esse ut frugi possiet . 
Bacchides non Bacchides , sed Bacchae sunt acerrumae . 
Apage istas a me sorores , quae hominum sorbent sanguinem . 
Omnis ad perniciem instructa domus opime atque opipare . 
Quae ut aspexi , me continuo contuli protinam in pedes . 
Egone ut haec conclusa gestem clanculum ? 
ut celem patrem , Pistoclere , tua flagitia aut damna aut desidiabula ? 
[ quibu patrem et me teque amicosque omnis adfectas tuos ad probrum , damnum , flagitium appellere una et perdere . 
] Neque mei neque te tui intus puditumst factis quae facis , quibu tuom patrem meque una , amicos , adfinis tuos tua infamia fecisti gerulifigulos flagiti . 
Nunc priu quam malum istoc addis , certumst iam dicam patri , de me hanc culpam demolibor iam et seni faciam palam , uti eum ex lutulento caeno propere hinc eliciat foras . 
Multimodis meditatus egomet mecum sum , et ita esse arbitror : homini amico , qui est amicus ita uti nomen possidet , nisi deos ei nil praestare ; id opera expertus sum esse ita . 
Nam ut in Ephesum hinc abii ( hoc factumst ferme abhinc biennium ) ex Epheso huc ad Pistoclerum meum sodalem litteras misi , amicam ut mi inueniret Bacchidem . 
Illum intellego inuenisse , ut seruos meu mi nuntiauit Chrysalus . 
Condigne is quam techinam de auro aduorsum meum fecit patrem , ut mi amanti copia esset . 
[ Sed eccum uideo incedere . 
] Nam pol quidem meo animo ingrato homine nihil impensiust ; malefactorem amitti satius quam relinqui beneficum ; nimio impendiosum praestat te quam ingratum dicier : illum laudabunt boni , hunc etiam ipsi culpabunt mali . 
Qua me caussa magi cum cura esse aequom , obuigilatost opus . 
Nunc , Mnesiloche , specimen specitur , nunc certamen cernitur sisne necne ut esse oportet , malu , bonus quoiuis modi , iustus iniustus , malignus largus , comincommodus . 
Caue sis te superare seruom siris faciundo bene . 
Vtut eris , moneo , hau celabis . 
Sed eccos uideo incedere patrem sodalis et magistrum . 
Hinc auscultabo quam rem agant . 
Nunc experiar sitne aceto tibi cor acre in pectore . 
Sequere . 
Quo sequar ? 
quo ducis nunc me ? 
Ad illam quae tuom perdidit , pessum dedit tibi filium unice unicum . 
Heia , Lyde , leniter qui saeuiunt sapiunt magis . 
Minu mirandumst illaec aetas si quid illorum facit quam si non faciat . 
Feci ego istaec itidem in adulescentia . 
Ei mihi , ei mihi , istaec illum perdidit adsentatio . 
Nam apsque te esset , ego illum haberem rectum ad ingenium bonum : nunc propter te tuamque prauos factus est fiduciam Pistoclerus . 
Di inmortales , meum sodalem hic nominat . 
Quid hoc negoti est Pistoclerum Lydus quod erum tam ciet ? 
Paullisper , Lyde , est lubido homini suo animo opsequi ; iam aderit tempus quom sese etiam ipse oderit . 
Morem geras ; dum caueatur praeter aequom ne quid delinquat , sine . 
Non sino , neque equidem illum me uiuo corrumpi sinam . 
Sed tu , qui pro tam corrupto dicis caussam filio , eademne erat haec disciplina tibi , quom tu adulescens eras ? 
nego tibi hoc annis uiginti fuisse primis copiae , digitum longe a paedagogo pedem ut ecferres aedibus . 
Ante solem exorientem nisi in palaestram ueneras , gymnasi praefecto hau mediocris poenas penderes . 
Id quoi optigerat , hoc etiam ad malum accersebatur malum : et discipulus et magister perhibebantur inprobi . 
Ibi cursu , luctando , hasta , disco , pugilatu , pila , saliendo sese exercebant magi quam scorto aut sauiis : ibi suam aetatem extendebant , non in latebrosis locis . 
Inde de hippodromo et palaestra ubi reuenisses domum , cincticulo praecinctus in sella apud magistrum adsideres : quom librum legeres , si unam peccauisses syllabam , fieret corium tam maculosum quam est nutricis pallium . 
Propter me haec nunc meo sodali dici discrucior miser ; innocens suspicionem hanc sustinet caussa mea . 
Alii , Lyde , nunc sunt mores . 
Id equidem ego certo scio . 
Nam olim populi prius honorem capiebat suffragio quam magistro desinebat esse dicto oboediens ; at nunc , priu quam septuennis est , si attingas eum manu , extemplo puer paedagogo tabula dirrumpit caput . 
Quom patrem adeas postulatum , puero sic dicit pater : " noster esto , dum te poteris defensare iniuria " . 
Prouocatur paedagogus : " eho senex minimi preti , ne attigas puerum istac caussa , quando fecit strenue " . 
it magister quasi lucerna uncto expretus linteo . 
Itur illinc iure dicto . 
Hocine hic pacto potest inhibere imperium magister , si ipsus primus uapulet ? 
Acris postulatio haec est . 
Quom huius dicta intellego , mira sunt ni Pistoclerus Lydum pugnis contudit . 
Sed quis hic est quem astantem uideo ante ostium ? 
o Philoxene , deos propitios me uidere quam illum hau mauellem mihi . 
Quis illic est ? 
Mnesilochus , gnati tui sodalis Pistocleri . 
Hau consimili ingenio atque ille est qui in lupanari accubat . 
Fortunatum Nicobulum , qui illum produxit sibi ! 
Saluos sis , Mnesiloche , saluom te aduenire gaudeo . 
Di te ament , Philoxene . 
Hic enim rite productust patri : in mare it , rem familiarem curat , custodit domum , opsequens oboediensque est mori atque imperiis patris . 
Hic sodalis Pistoclero iam puer puero fuit ; triduom non interest aetatis uter maior siet : uerum ingenium plus triginta annis maiust quam alteri . 
Caue malum et compesce in illum dicere iniuste . 
Tace , stultus es qui illi male aegre patere dici qui facit . 
Nam illum meum malum promptare malim quam peculium . 
Quidum ? 
Quia , malum si promptet , in dies faciat minus . 
Quid sodalem meum castigas , Lyde , discipulum tuom ? 
Periit tibi sodalis . 
Ne di sirint . 
Sic est ut loquor . 
Quin ego quom peribat uidi , non ex audito arguo . 
Quid factum est ? 
Meretricem indigne deperit . 
Non tu taces ? 
Atque acerrume aestuosam : apsorbet ubi quemque attigit . 
Vbi ea mulier habitat ? 
Hic . 
Vnde eam esse aiunt ? 
Ex Samo . 
Quae uocatur ? 
Bacchis . 
Erras , Lyde : ego omnem rem scio quem ad modumst . 
Tu Pistoclerum falso atque insontem arguis . 
Nam ille amico et beneuolenti suo sodali sedulo rem mandatam exsequitur . 
Ipsus neque amat nec tu creduas . 
Itane oportet rem mandatam gerere amici sedulo , ut ipsus osculantem in gremio mulierem teneat sedens ? 
nullon pacto res mandata potest agi , nisi identidem manus ferat ad papillas , labra a labris nusquam auferat ? 
nam alia memorare quae illum facere uidi dispudet : quom manum sub uestimenta ad corpus tetulit Bacchidi me praesente , neque pudere quicquam . 
Quid uerbis opust ? 
mihi discipulus , tibi sodalis periit , huic filius ; nam ego illum periisse dico quoi quidem periit pudor . 
Quid opust uerbis ? 
si opperiri uellem paullisper modo , ut opino , illius inspectandi mi esset maior copia , plus uiderem quam deceret , quam me atque illo aequom foret . 
Perdidisti me , sodalis . 
Egone ut illam mulierem capitis non perdam ? 
perire me malis malim modis . 
Satin ut quem tu habeas fidelem tibi aut quoi credas nescias ? 
Viden ut aegre patitur gnatum esse corruptum tuom , suom sodalem , ut ipsus sese cruciat aegritudine ? 
Mnesiloche , hoc tecum oro ut illius animum atque ingenium regas ; serua tibi sodalem et mihi filium . 
Factum uolo . 
Melius multo , me quoque una si cum illoc reliqueris . 
Adfatim est . 
Mnesiloche , cura , i , concastiga hominem probe , qui dedecorat te , me , amicum atque alios flagitiis suis . 
In te ego hoc onus omne impono . 
Lyde , sequere hac me . 
Sequor . 
Inimiciorem nunc utrum credam magis sodalemne esse an Bacchidem incertum admodumst . 
Illum exoptauit potius ? 
habeat . 
Optumest . 
Ne illa illud hercle cum malo fecit suo ; nam mihi diuini numquam quisquam creduat , ni ego illam exemplis plurumis planeque amo . 
Ego faxo hau dicet nactam quem derideat . 
Nam iam domum ibo atque aliquid surrupiam patri . 
Id isti dabo . 
Ego istanc multis ulciscar modis . 
Adeo ego illam cogam usque ut mendicet meu pater . 
Sed satine ego animum mente sincera gero , qui ad hunc modum haec hic quae futura fabulor ? 
amo hercle opino , ut pote quod pro certo sciam . 
Verum quam illa umquam de mea pecunia ramenta fiat plumea propensior , mendicum malim mendicando uincere . 
Numquam edepol uiua me inridebit . 
Nam mihi decretumst renumerare iam omne aurum patri . 
Igitur mi inani atque inopi subblandibitur tum quom mihi nihilo pluris referet , quam si ad sepulcrum mortuo narret logos . 
Sed autem quam illa umquam meis opulentiis ramenta fiat grauior aut propensior , mori me malim excruciatum inopia . 
Profecto stabilest me patri aurum reddere . 
Eadem exorabo Chrysalo caussa mea pater ne noceat neu quid ei suscenseat mea caussa de auro quod eum ludificatus est ; nam illi aequomst me consulere , qui caussa mea mendacium ei dixit . 
Vos me sequimini . 
Rebus aliis anteuortar , Bacchis , quae mandas mihi : Mnesilochum ut requiram atque ut eum mecum ad te adducam simul . 
Nam illud animus meu miratur , si a me tetigit nuntius , quid remoretur . 
Ibo ut uisam huc ad eum , si forte est domi . 
Reddidi patri omne aurum . 
Nunc ego illam me uelim conuenire , postquam inanis sum , contemptricem meam . 
Sed ueniam mi quam grauate pater dedit de Chrysalo ! 
uerum postremo impetraui ut ne quid ei suscenseat . 
Estne hic meu sodalis ? 
Estne hic hostis quem aspicio meus ? 
Certe is est . 
Is est . 
Adibo contra et contollam gradum . 
Saluos sis , Mnesiloche . 
Salue . 
Saluos quom peregre aduenis , cena detur . 
Non placet mi cena quae bilem mouet . 
Numquae aduenienti aegritudo obiecta est ? 
Atque acerruma . 
Vnde ? 
Ab homine quem mi amicum esse arbitratus sum antidhac . 
Multi more isto atque exemplo uiuont , quos quom censeas esse amicos , reperiuntur falsi falsimoniis , lingua factiosi , inertes opera , sublesta fide . 
Nullus est quoi non inuideant rem secundam optingere ; sibi ne inuideatur , ipsi ignaui recte cauent . 
Edepol ne tu illorum mores perquam meditate tenes . 
Sed etiam unum hoc : ex ingenio malo malum inueniunt suo : nulli amici sunt , inimicos ipsi in sese omnis habent . 
Atque i se quom frustrant , frustrari alios stolidi existumant . 
Sicut est hic quem esse amicum ratu sum atque ipsus sum mihi : ille , quod in se fuit , accuratum habuit quod posset mali faceret in me , inconciliaret copias omnis meas . 
Inprobum istunc esse oportet hominem . 
Ego ita esse arbitror . 
Opsecro hercle loquere , quis is est . 
Beneuolens uiuit tibi . 
Nam ni ita esset , tecum orarem ut ei quod posses mali facere faceres . 
Dic modo hominem qui sit : si non fecero ei male aliquo pacto , me esse dicito ignauissumum . 
Nequam homost , uerum hercle amicus est tibi . 
Tanto magis dic quis est ; nequam hominis ego parui pendo gratiam . 
Video non potesse quin tibi eiius nomen eloquar . 
Pistoclere , perdidisti me sodalem funditus . 
Quid istuc est ? 
Quid est ? 
misine ego ad te ex Epheso epistulam super amica , ut mi inuenires ? 
Fateor factum , et repperi . 
Quid ? 
tibi non erat meretricum aliarum Athenis copia quibucum haberes rem , nisi cum illa quam ego mandassem tibi , occiperes tute eam amare et mi ires consultum male ? 
Sanun es ? 
Rem repperi omnem ex tuo magistro . 
Ne nega . 
Perdidisti me . 
Etiamne ultro tuis me prolectas probris ? 
Quid amas Bacchidem ? 
Duas ergo hic intus eccas Bacchides . 
Quid ? 
duae Atque ambas sorores . 
Loqueris nunc nugas sciens . 
Postremo , si pergis paruom mihi fidem arbitrarier , tollam ego ted in collum atque intro hinc auferam . 
Immo ibo , mane . 
Non maneo , neque tu me habebis falso suspectum . 
Sequor . 
Parasitus ego sum hominis nequam atque inprobi , militi qui amicam se cum auexit ex Samo . 
Nunc me ire iussit ad eam et percontarier utrum aurum reddat anne eat se cum semul . 
Tu dudum , puere , cum illac usque isti semul : quae harum sunt aedes , pulta . 
Adi actutum ad fores . 
Recede hinc dierecte . 
Vt pulsat propudium ! 
comesse panem tris pedes latum potes , fores pultare nescis . 
Ecquis in aedibust ? 
heus , ecquis hic est ? 
ecquis hoc aperit ostium ? 
ecquis exit ? 
Quid istuc ? 
quae istaec est pulsatio ? 
quae te male mala crux agitat , qui ad istunc modum alieno uiris tuas extentes ostio ? 
fores paene ecfregisti . 
Quid nunc uis tibi ? 
Adulescens , salue . 
Salue . 
Sed quem quaeritas ? 
Bacchidem . 
Vtram ergo ? 
Nil scio nisi Bacchidem . 
Paucis : me misit miles ad eam Cleomachus , uel ut ducentos Philippos reddat aureos uel ut hinc in Elatiam hodie eat se cum semul . 
Non it . 
Negato esse ituram . 
Abi et renuntia . 
Alium illa amat , non illum . 
Duc te ab aedibus . 
Nimis iracunde . 
At scin quam iracundus siem ? 
ne tibi hercle hau longe est os ab infortunio , ita dentifrangibula haec meis manibus gestiunt . 
Quom ego huius uerba interpretor , mihi cautiost ne nucifrangibula excussit ex malis meis . 
Tuo ego istaec igitur dicam illi periculo . 
Quid ais tu ? 
Ego istuc illi dicam . 
Dic mihi , quis tu es ? 
Illius sum integumentum corporis . 
Nequam esse oportet cui tu integumentum inprobus . 
Sufflatus ille huc ueniet . 
Dirrumptum uelim . 
Numquid uis ? 
Abeas . 
Celeriter factost opus . 
Vale , dentifrangibule . 
Et tu , integumentum , uale . 
In eum haec reuenit res locum , ut quid consili dem meo sodali super amica nesciam , qui iratus renumerauit omne aurum patri , neque nummus ullust qui reddatur militi . 
Sed huc concedam , nam concrepuerunt fores . 
Mnesilochus eccum maestus progreditur foras . 
Petulans , proteruo , iracundo animo , indomito , incogitato , sine modo et modestia sum , sine bono iure atque honore , incredibilis inposque animi , inamabilis , inlepidus uiuo , maleuolente ingenio natus . 
Postremo id mihi est quod uolo ego esse aliis . 
Credibile hoc est ? 
nequior nemost neque indignior quoi di bene faciant neque quem quisquam homo aut amet aut adeat . 
Inimicos quam amicos aequomst med habere , malos quam bonos par magis me iuuare . 
Omnibus probris , quae inprobis uiris digna sunt , dignior nullus est homo ; qui patri reddidi omne aurum amans , quod fuit prae manu . 
Sumne ego homo miser ? 
perdidi me atque operam Chrysali . 
Consolandus hic mist , ibo ad eum . 
Mnesiloche , quid fit ? 
Perii . 
Di melius faciant . 
Perii . 
Non taces , insipiens ? 
Taceam ? 
Sanu satis non es . 
Perii . 
Multa mala mi in pectori nunc acria atque acerba eueniunt , criminin me habuisse fidem ? 
inmerito tibi iratu fui . 
Heiia , bonum habe animum . 
Vnde habeam ? 
mortuo pluri pretist quam ego sum . 
his foribus atque hac muliere reppuli , reieci hominem . 
Quid mihi id prodest ? 
quod faciam nil habeo miser . 
Ille quidem hanc abducet , scio . 
Si mihi sit , non pollicear ? 
Scio , dares , noui . 
Sed nisi ames , non habeam tibi fidem tantam ; nunc agitas sat tute tuarum rerum ; egone ut opem ferre putem posse inopem te mi ? 
Tace modo : deu respiciet nos aliquis . 
Nugae ! 
Mane . 
Quid est ? 
Tuam copiam eccam Chrysalum uideo . 
Hunc hominem decet auro expendi , huic decet statuam statui ex auro ; nam duplex facinus feci hodie , duplicibus spoliis sum adfectus . 
Erum maiorem meum ut ego hodie lusi lepide , ut ludificatust ! 
callidum senem callidis dolis compuli et perpuli mi omnia ut crederet . 
Nunc amanti ero filio senis , quicum ego bibo , quicum edo et amo , regias copias aureasque optuli , ut domo sumeret neu foris quaereret . 
Non mihi isti placent Parmenones , Syri , qui duas aut tris minas auferunt eris . 
Nequiu nil est quam egens consili seruos , nisi habet multipotens pectus ubi quomque usus siet , pectore expromat suo . 
Nullus frugi esse potest homo , nisi qui et bene facere et male tenet . 
Inprobis cum inprobus harpaget furibus quod queat ; uorsipellem frugi conuenit esse hominem , pectus quoi sapit bonu sit bonis , malu sit malis ; utquomque res sit , ita animum habeat . 
Sed lubet scire quantum aurum erus sibi dempsit et quid suo reddidit patri . 
Si frugi est , Herculem fecit ex patre : decumam partem ei dedit , sibi nouem apstulit . 
Sed quem quaero optume eccum obuiam mihi est . 
Num qui nummi exciderunt , ere , tibi , quod sic terram optuere ? 
quid uos maestos tam tristisque esse conspicor ? 
non placet nec temere est etiam . 
Quin mihi respondetis ? 
Chrysale , occidi . 
Fortassis tu auri dempsisti parum ? 
Quam , malum , parum ? 
immo uero nimio minu multo quam parum . 
Quid igitur stulte , quoniam occasio ad eam rem fuit mea uirtute parta ut quantum uelles tantum sumeres , sic hoc digitulis duobus sumebas primoribus ? 
an nescibas quam eius modi homini raro tempus se daret ? 
Erras . 
At quidem tute errasti , quom parum immersti ampliter . 
Pol tu quam nunc med accuses magi , si magi rem noueris . 
Occidi . 
Animus iam istoc dicto plus praesagitur mali . 
Perii . 
Quid ita ? 
Quia patri omne cum ramento reddidi . 
Reddidisti ? 
Reddidi . 
Omnene ? 
Oppido . 
Occisi sumus . 
Qui in mentem uenit tibi istuc facinus facere tam malum ? 
Bacchidem atque hunc suspicabar propter crimen , Chrysale , mi male consuluisse : ob eam rem omne aurum iratus reddidi meo patri . 
Quid , ubi reddebas aurum , dixisti patri ? 
Me id aurum accepisse extemplo ab hospite Archidemide . 
em , istoc dicto dedisti hodie in cruciatum Chrysalum ; nam ubi me aspiciet , ad carnuficem rapiet continuo senex . 
Ego patrem exoraui . 
Nempe ergo , hoc ut faceret quod loquor ? 
Immo tibi ne noceat neu quid ob eam rem suscenseat ; atque aegre impetraui . 
Nunc hoc tibi curandumst , Chrysale . 
Quid uis curem ? 
Vt ad senem etiam alteram facias uiam . 
Compara , fabricare , finge quod lubet , conglutina , ut senem hodie doctum docte fallas aurumque auferas . 
Vix uidetur fieri posse . 
Perge , ac facile ecfeceris . 
Quam , malum , facile , quem mendaci prendit manufesto modo ? 
quem si orem ut mihi nil credat , id non ausit credere . 
Immo si audias quae dicta dixit me aduorsum tibi . 
Quid dixit ? 
Si tu illum solem sibi solem esse diceres , se illum lunam credere esse et noctem qui nunc est dies . 
Emungam hercle hominem probe hodie , ne id nequiquam dixerit . 
Nunc quid nos uis facere ? 
Enim nil est , nisi ut ametis impero . 
Ceterum quantum lubet me poscitote aurum : ego dabo . 
Quid mi refert Chrysalo esse nomen , nisi factis probo ? 
sed nunc quantillum usust auri tibi , Mnesiloche ? 
dic mihi . 
Militi nummis ducentis iam usus est pro Bacchide . 
Ego dabo . 
Tum nobis opus est sumptu . 
Ah , placide uolo unumquidque agamus : hoc ubi egero , tum istuc agam . 
De ducentis nummis primum intendam ballistam in senem ; ea ballista si peruortam turrim et propugnacula , recta porta inuadam extemplo in oppidum antiquom et uetus : si id capso , geritote amicis uostris aurum corbibus , sicut animus sperat . 
Apud test animus noster , Chrysale . 
Nunc tu abi intro , Pistoclere , ad Bacchidem , atque ecfer cito Quid ? 
Stilum , ceram et tabellas , linum . 
Iam faxo hic erunt . 
Quid nunc es facturus ? 
id mihi dice . 
Coctumst prandium ? 
uos duo eritis atque amica tua erit tecum tertia ? 
Sicut dicis . 
Pistoclero nulla amica est ? 
Immo adest . 
Alteram ille amat sororem , ego alteram , ambas Bacchides . 
Quid tu loquere ? 
Hoc , ut futuri sumus . 
Vbist biclinium uobis stratum ? 
Quid id exquaeris ? 
Res itast , dici uolo . 
Nescis quid ego acturus sim neque facinus quantum exordiar . 
Cedo manum ac supsequere propius me ad fores . 
Intro inspice . 
Euax , nimi bellus atque ut esse maxume optabam locus . 
Quae imperauisti . 
Imperatum bene bonis factum ilicost . 
Quid parasti ? 
Quae parari tu iussisti omnia . 
Cape stilum propere et tabellas tu has tibi . 
Quid postea ? 
Quod iubebo scribito istic . 
Nam propterea te uolo scribere ut pater cognoscat litteras quando legat . 
Scribe . 
Quid scribam ? 
Salutem tuo patri uerbis tuis . 
Quid si potius morbum , mortem scribat ? 
id erit rectius . 
Ne interturba . 
Iam imperatum in cera inest . 
Dic quem ad modum . 
" Mnesilochus salutem dicit suo patri " . 
Adscribe hoc cito : " Chrysalus mihi usque quaque loquitur nec recte , pater , quia tibi aurum reddidi et quia non te defrudauerim " . 
Mane dum scribit . 
Celerem oportet esse amatoris manum . 
At quidem hercle em perdundum magis quam ad scribundum cito . 
Loquere . 
Hoc scriptumst . 
" Nunc , pater mi , proin tu ab eo ut caueas tibi : sycophantias componit , aurum ut aps ted auferat ; et profecto se ablaturum dixit " . 
Plane adscribito . 
Dic modo . 
" Atque id pollicetur se daturum aurum mihi quod dem scortis quodque in lustris comedim , congraecem , pater . 
Sed , pater , uide ne tibi hodie uerba det : quaeso caue " . 
Loquere porro . 
Adscribedum etiam . 
Loquere quid scribam modo . 
" Sed , pater , quod promisisti mihi , te quaeso ut memineris , ne illum uerberes ; uerum apud te uinctum adseruato domi " . 
Cedo tu ceram ac linum actutum . 
Age obliga , opsigna cito . 
Opsecro , quid istis ad istunc usust conscriptis modum , ut tibi ne quid credat atque ut uinctum te adseruet domi ? 
Quia mi ita lubet . 
Potin ut cures te atque ut ne parcas mihi ? 
mea fiducia opu conduxi et meo periclo rem gero . 
Aequom dicis . 
Cedo tabellas . 
Accipe . 
Animum aduortite . 
Mnesiloche et tu , Pistoclere , iam facite in biclinio cum amica sua uterque accubitum eatis , ita negotiumst , atque ibidem ubi nunc sunt lecti strati potetis cito . 
Numquid aliud ? 
Hoc atque etiam : ubi erit accubitum semel , ne quoquam exsurgatis , donec a me erit signum datum . 
O imperatorem probum ! 
Iam bis bibisse oportuit . 
Fugimus . 
Vos uostrum curate officium , ego ecficiam meum . 
Insanum magnum molior negotium , metuoque ut hodie possiem emolirier . 
Sed nunc truculento mi atque saeuo usus senest ; nam non conducit huic sycophantiae senem tranquillum mi esse ubi me aspexerit . 
Vorsabo ego illunc hodie , si uiuo , probe . 
Tam frictum ego illum reddam quam frictum est cicer . 
Adambulabo ad ostium , ut , quando exeat , extemplo aduenienti ei tabellas dem in manum . 
Nimio illaec res est magnae diuidiae mihi , supterfugisse sic mihi hodie Chrysalum . 
Saluos sum , iratus est senex . 
Nunc est mihi adeundi ad hominem tempus . 
Quis loquitur prope ? 
atque hicquidem , opinor , Chrysalust . 
Accessero . 
Bone serue , salue . 
Quid fit ? 
quam mox nauigo in Ephesum , ut aurum repetam ab Theotimo domum ? 
taces ? 
per omnis deos adiuro ut , ni meum gnatum tam amem atque ei facta cupiam quae is uelit , ut tua iam uirgis latera lacerentur probe ferratusque in pistrino aetatem conteras . 
Omnia resciui scelera ex Mnesilocho tua . 
Men criminatust ? 
optumest : ego sum malus , ego sum sacer , scelestus . 
Specta rem modo ; ego uerbum faciam nullum . 
Etiam , carnufex , minitare ? 
Nosces tu illum actutum quali sit . 
Nunc hasc tabellas ferre me iussit tibi . 
Orabat , quod istic esset scriptum ut fieret . 
Cedo . 
Nosce signum . 
Noui . 
Vbi ipse est ? 
Nescio . 
Nil iam me oportet scire . 
Oblitus sum omnia . 
Scio me esse seruom . 
Nescio etiam id quod scio . 
Nunc ab transenna hic turdus lumbricum petit ; pendebit hodie pulchre , ita intendi tenus . 
Manedum parumper ; iam exeo ad te , Chrysale . 
Vt uerba mihi dat , ut nescio quam rem gerat ! 
seruos arcessit intus qui me uinciant . 
nauis agitur , pulchre haec confertur ratis . 
Sed conticiscam , nam audio aperiri fores . 
Constringe tu illic , Artamo , actutum manus . 
Quid feci ? 
Impinge pugnum , si muttiuerit . 
Quid hae loquontur litterae ? 
Quid me rogas ? 
ut ab illo accepi , ad te opsignatas attuli . 
Eho tu , loquitatusne es gnato meo male per sermonem , quia mi id aurum reddidit , et te dixisti id aurum ablaturum tamen per sycophantiam ? 
Egone istuc dixi ? 
Ita . 
Quis homost qui dicat me dixisse istuc ? 
Tace , nullus homo dicit : hae tabellae te arguont , quas tu attulisti . 
em hae te uinciri iubent . 
Aha , Bellorophantam tuo me fecit filius : egomet tabellas tetuli ut uincirer . 
Sine . 
Propterea hoc facio ut suadeas gnato meo ut pergraecetur tecum , teruenefice . 
O stulte , stulte , nescis nunc uenire te ; atque in eopse astas lapide , ut praeco praedicat . 
Responde : quis me uendit ? 
quem di diligunt adulescens moritur , dum ualet , sentit , sapit . 
Hunc si ullus deus amaret , plus annis decem , plus iam uiginti mortuom esse oportuit : terrai iam odium ambulat , iam nil sapit nec sentit , tantist quantist fungus putidus . 
Tun terrae me odium esse autumas ? 
abducite hunc intro atque astringite ad columnam fortiter . 
Numquam auferes hinc aurum . 
Atqui iam dabis . 
Dabo ? 
Atque orabis me quidem ultro ut auferam , quom illum rescisces criminatorem meum quanto in periclo et quanta in pernicie siet . 
Tum libertatem Chrysalo largibere ; ego adeo numquam accipiam . 
Dic , scelerum caput , dic , quo in periclo est meu Mnesilochus filius ? 
Sequere hac me , faxo iam scies . 
Quo gentium ? 
Tris unos passus . 
Vel decem . 
Agedum tu , Artamo , forem hanc pauxillulum aperi ; placide , ne crepa ; sat est . 
Accede huc tu . 
Viden conuiuium ? 
Video exaduorsum Pistoclerum et Bacchidem . 
Qui sunt in lecto illo altero ? 
Interii miser . 
Nouistine hominem ? 
Noui . 
Dic sodes mihi , bellan uidetur specie mulier ? 
Admodum . 
Quid illam , meretricemne esse censes ? 
Quippini ? 
Frustra es . 
Quis igitur opsecrost ? 
Inueneris . 
Ex me quidem hodie numquam fies certior . 
Meamne hic Mnesilochus , Nicobuli filius , per uim ut retineat mulierem ? 
quae haec factiost ? 
Quis illest ? 
Per tempus hic uenit miles mihi . 
Non me arbitratur militem sed mulierem , qui me meosque non queam defendere . 
Nam neque Bellona mi umquam neque Mars creduat , ni illum exanimalem faxo , si conuenero , niue exheredem fecero uitae suae . 
Chrysale , quis ille est qui minitatur filio ? 
Vir hic est illius mulieris quacum accubat . 
Quid , uir ? 
Vir , inquam . 
Nuptan est illa , opsecro ? 
Scies hau multo post . 
Oppido interii miser . 
Quid nunc ? 
scelestus tibi uidetur Chrysalus ? 
age nunc uincito me , auscultato filio . 
Dixin tibi ego illum inuenturum te quali sit ? 
Quid nunc ego faciam ? 
Iube sis me exsolui cito ; nam ni ego exsoluor , iam manufesto hominem opprimet . 
Nihil est lucri quod me hodie facere mauelim , quam illum cubantem cum illa opprimere , ambo ut necem . 
Audin quae loquitur ? 
quin tu me exsolui iubes ? 
Exsoluite istum . 
Perii , pertimui miser . 
Tum illam , quae corpus publicat uolgo suom , faxo se hau dicat nactam quem derideat . 
Pacisci cum illo paullula pecunia potes . 
Pacisce ergo , opsecro , quid tibi lubet , dum ne manufesto hominem opprimat niue enicet . 
Nunc nisi ducenti Philippi redduntur mihi , iam illorum ego animam amborum exsorbebo oppido . 
em illoc pacisce , si potest ; perge , opsecro , pacisce quiduis . 
Ibo et faciam sedulo . 
Quid clamas ? 
Vbi erus tuos est ? 
Nusquam . 
Nescio . 
Vis tibi ducentos nummos iam promittier , ut ne clamorem hic facias neu conuicium ? 
Nihil est quod malim . 
Atque ut tibi mala multa ingeram ? 
Tuo arbitratu . 
Vt subblanditur carnufex ! 
Pater hic Mnesilochi est ; sequere , is promittet tibi . 
Tu aurum rogato ; ceterum uerbum sat est . 
Quid fit ? 
Ducentis Philippis rem pepigi . 
Ah , salus mea , seruauisti me . 
Quam mox dico " dabo " ? 
Roga hunc tu , tu promitte huic . 
Promitto , roga . 
Ducentos nummos aureos Philippos probos dabin ? 
" Dabuntur " inque . 
Responde . 
Dabo . 
Quid nunc , inpure ? 
numquid debetur tibi ? 
quid illi molestus ? 
quid illum morte territas ? 
et ego te et ille mactamus infortunio . 
Si tibi est machaera , at nobis ueruinast domi : qua quidem te faciam , si tu me inritaueris , confossiorem soricina nenia . 
Iam dudum hercle equidem sentio suspicio quae te sollicitet : eum esse cum illa muliere . 
Immo est quoque . 
Ita me Iuppiter , Iuno , Ceres , Minerua , Lato , Spes , Opis , Virtus , Venus , Castor , Polluces , Mars , Mercurius , Hercules , Summanus , Sol , Saturnus dique omnes ament , ut ille cum illa neque cubat neque ambulat neque osculatur neque illud quod dici solet . 
Vt iurat ! 
seruat me ille suis periuriis . 
Vbi nunc Mnesilochus ergost ? 
Rus misit pater . 
Illa autem in arcem abiuit aedem uisere Mineruae . 
Nunc apertast . 
I , uise estne ibi . 
Abeo ad forum igitur . 
Vel hercle in malam crucem . 
Hodie exigam aurum hoc ? 
Exige , ac suspende te : ne supplicare censeas , nihili homo . 
Ille est amotus . 
Sine me ( per te , ere , opsecro deos inmortalis ) ire huc intro ad filium . 
Quid eo introibis ? 
Vt eum dictis plurumis castigem , quom haec sic facta ad hunc faciat modum . 
Immo oro ut facias , Chrysale , et ted opsecro , caue parsis in eum dicere . 
Etiam me mones ? 
satin est si plura ex me audiet hodie mala quam audiuit umquam Clinia ex Demetrio ? 
Lippi illic oculi seruos est simillimus : si non est , nolis esse neque desideres ; si est , apstinere quin attingas non queas . 
Nam ni illic hodie forte fortuna hic foret , miles Mnesilochum cum uxore opprimeret sua atque optruncaret moechum manufestarium . 
Nunc quasi ducentis Philippis emi filium , quos dare promisi militi : quos non dabo temere etiam priu quam filium conuenero . 
Numquam edepol quicquam temere credam Chrysalo ; uerum lubet etiam mi has pellegere denuo : aequomst tabellis consignatis credere . 
Atridae duo fratres cluent fecisse facinus maxumum , quom Priami patriam Pergamum diuina moenitum manu armis , equis , exercitu atque eximiis bellatoribus milli cum numero nauium decumo anno post subegerunt . 
Non pedibus termento fuit praeut ego erum expugnabo meum sine classe sineque exercitu et tanto numero militum . 
Cepi , expugnaui amanti erili filio aurum ab suo patre . 
Nunc prius quam huc senex uenit , lubet lamentari dum exeat . 
O Troia , o patria , o Pergamum , o Priame periisti senex , qui misere male mulcabere quadrigentis Philippis aureis . 
Nam ego has tabellas opsignatas , consignatas quas fero non sunt tabellae , sed equos quem misere Achiui ligneum . 
Epiust Pistoclerus : ab eo haec sumptae ; Mnesilochus Sino est relictus , ellum non in busto Achilli , sed in lecto accubat ; Bacchidem habet se cum : ille olim habuit ignem qui signum daret , hunc ipsum exurit ; ego sum Vlixes , quoiius consilio haec gerunt . 
Tum quae hic sunt scriptae litterae , hoc in equo insunt milites armati atque animati probe . 
Ita res successit mi usque adhuc . 
Atque hic equos non in arcem , uerum in aream faciet impetum : exitium , excidium , exlecebra fiet hic equos hodie auro senis . 
Nostro seni huic stolido , ei profecto nomen facio ego Ilio ; miles Menelaust , ego Agamemno , idem Vlixes Lartius , Mnesilochust Alexander , qui erit exitio rei patriae suae ; is Helenam auexit , quoia caussa nunc facio opsidium Ilio . 
Nam illi itidem Vlixem audiui , ut ego sum , fuisse et audacem et malum : dolis ego deprensus sum , ill mendicans paene inuentus interit , dum ibi exquirit fata Iliorum ; adsimiliter mi hodie optigit . 
Vinctus sum , sed dolis me exemi : item se ille seruauit dolis . 
Ilio tria fuisse audiui fata quae illi forent exitio : signum ex arce si periisset ; alterum etiamst Troili mors ; tertium , quom portae Phrygiae limen superum scinderetur : paria item tria is tribus sunt fata nostro huic Ilio . 
Nam dudum primo ut dixeram nostro seni mendacium et de hospite et de auro et de lembo , ibi signum ex arce iam apstuli . 
Iam duo restabant fata tunc , nec magis id ceperam oppidum . 
Post ubi tabellas ad senem detuli , ibi occidi Troilum , quom censuit Mnesilochum cum uxore esse dudum militis . 
Ibi uix me exsolui : atque id periclum adsimilo , Vlixem ut praedicant cognitum ab Helena esse proditum Hecubae ; sed ut olim ille se blanditiis exemit et persuasit se ut amitteret , item ego dolis me illo extuli e periclo et decepi senem . 
Poste cum magnufico milite , urbis uerbis qui inermus capit , conflixi atque hominem reppuli ; dein pugnam conserui seni : eum ego adeo uno mendacio deuici , uno ictu extempulo cepi spolia . 
Is nunc ducentos nummos Philippos militi , quos dare se promisit , dabit . 
Nunc alteris etiam ducentis usus est , qui dispensentur Ilio capto , ut sit mulsum qui triumphent milites . 
Sed Priamus hic multo illi praestat : non quinquaginta modo , quadrigentos filios habet atque equidem omnis lectos sine probro : eos ego hodie omnis contruncabo duobus solis ictibus . 
Nunc Priamo nostro si est quis emptor , comptionalem senem uendam ego , uenalem quem habeo , extemplo ubi oppidum expugnauero . 
Sed Priamum astantem eccum ante portam uideo . 
Adibo atque adloquar . 
Quoianam uox prope me sonat ? 
O Nicobule . 
Quid fit ? 
quid quod te misi , ecquid egisti ? 
Rogas ? 
congredere . 
Gradior . 
Optumu sum orator . 
Ad lacrumas hominem coegi castigando maleque dictis , quae quidem quiui comminisci . 
Quid ait ? 
Verbum nullum fecit : lacrumans tacitus auscultabat quae ego loquebar ; tacitus conscripsit tabellas , opsignatas mi has dedit . 
Tibi me iussit dare , sed metuo ne idem cantent quod priores . 
Nosce signum . 
Estne eiius ? 
Noui . 
Lubet pellegere has . 
Pellege . 
Nunc superum limen scinditur , nunc adest exitium illi Ilio , turbat equo lepide ligneus . 
Chrysale , ades dum ego has pellego . 
Quid me tibi adesse opus est ? 
Volo ut quod iubeo facias , ut scias quae hic scripta sient . 
Nil moror neque scire uolo . 
Tamen ades . 
Quid opust ? 
Taceas : quod iubeo id facias . 
Adero . 
Eugae litteras minutas ! 
Qui quidem uideat parum ; uerum qui sati uideat , grandes sati sunt . 
Animum aduortito igitur . 
Nolo inquam . 
At uolo inquam . 
Quid opust ? 
At enim id quod te iubeo facias . 
Iustumst ut tuos tibi seruos tuo arbitratu seruiat . 
Hoc age sis nunciam . 
Vbi lubet , recita : aurium operam tibi dico . 
sed quidquid est , pellegere certumst . 
" Pater , ducentos Philippos quaeso Chrysalo da , si esse saluom uis me aut uitalem tibi " . 
Malum quidem hercle magnum . 
Tibi dico . 
Quid est ? 
Non priu salutem scripsit ? 
Nusquam sentio . 
Non dabi , si sapies ; uerum si das maxume , ne ille alium gerulum quaerat , si sapiet , sibi : nam ego non laturus sum , si iubeas maxume . 
Sat sic suspectus sum , quom careo noxia . 
Ausculta porro , dum hoc quod scriptumst pellego . 
Inde a principio iam inpudens epistula est . 
" Pudet prodire me ad te in conspectum , pater : tantum flagitium te scire audiui meum , quod cum peregrini cubui uxore militis " . 
Pol hau derides ; nam ducentis aureis Philippis redemi uitam ex flagitio tuam . 
Nihil est illorum quin ego illi dixerim . 
" Stulte fecisse fateor . 
Sed quaeso , pater , ne me , in stultitia si deliqui , deseras . 
Ego animo cupido atque oculis indomitis fui ; persuasumst facere quoius me nunc facti pudet " . 
Priu cauisse ergo quam pudere aequom fuit . 
Eadem istaec uerba dudum illi dixi omnia . 
" Quaeso ut sat habeas id , pater , quod Chrysalus me obiurigauit plurumis uerbis malis , et me meliorem fecit praeceptis suis , ut te ei habere gratiam aequom sit bonam " . 
Estne istuc istic scriptum ? 
em specta , tum scies . 
Vt qui deliquit supplex est ultro omnibus ! 
" Nunc si me fas est opsecrare aps te , pater , da mihi ducentos nummos Philippos , te opsecro " . 
Ne unum quidem hercle , si sapis . 
Sine pellegam . 
" Ego ius iurandum uerbis conceptis dedi , daturum id me hodie mulieri ante uesperum , priu quam a me abiret . 
Nunc , pater , ne peiierem cura atque abduce me hinc ab hac quantum potest , quam propter tantum damni feci et flagiti . 
Caue tibi ducenti nummi diuidiae fuant ; sescenta tanta reddam si uiuo tibi . 
Vale atque haec cura " . 
Quid nunc censes , Chrysale ? 
Nihil ego tibi hodie consili quicquam dabo , neque ego hau committam ut , si quid peccatum siet , fecisse dicas de mea sententia . 
Verum , ut ego opinor , si ego in istoc sim loco , dem potius aurum quam illum corrumpi sinam . 
Duae condiciones sunt : utram tu accipias uide : uel ut aurum perdas uel ut amator peiieret . 
Ego neque te iubeo neque uoto neque suadeo . 
Miseret me illius . 
Tuos est , non mirum facis . 
Si plus perdundum sit , periisse suauiust quam illud flagitium uolgo dispalescere . 
Ne ille edepol Ephesi multo mauellem foret , dum saluos esset , quam reuenisset domum . 
Quid ego istic ? 
quod perdundumst properem perdere , binos ducentos Philippos iam intus ecferam , et militi quos dudum promisi miser et istos . 
Mane istic , iam exeo ad te , Chrysale . 
Fit uasta Troia , scindunt proceres Pergamum . 
Sciui ego iam dudum fore me exitio Pergamo . 
Edepol qui me esse dicat cruciatu malo dignum , ne ego cum illo pignus haud ausim dare ; tantas turbellas facio . 
Sed crepuit foris : ecfertur praeda ex Troia . 
Taceam nunciam . 
Cape hoc tibi aurum , Chrysale , i , fer filio . 
Ego ad forum autem hinc ibo , ut soluam militi . 
Non equidem accipiam . 
Proin tu quaeras qui ferat . 
Nolo ego mihi credi . 
Cape uero , odiose facis . 
Non equidem capiam . 
At quaeso . 
Dico ut res se habet . 
Morare . 
Nolo , inquam , aurum concredi mihi . 
Vel da aliquem qui seruet me . 
Ohe , odiose facis . 
Cedo , si necesse est . 
Cura hoc . 
Iam ego huc reuenero . 
Curatum est esse te senem miserrumum . 
Hoc est incepta efficere pulchre : ueluti mi euenit ut ouans praeda onustus cederem ; salute nostra atque urbe capta per dolum domum redduco iam integrum omnem exercitum . 
Sed , spectatores , uos nunc ne miremini quod non triumpho : peruolgatum est , nil moror ; uerum tamen accipientur mulso milites . 
Nunc hanc praedam omnem iam ad quaestorem deferam . 
Quam magis in pectore meo foueo quas meu filiu turbas turbet , quam se ad uitam et quos ad mores praecipitem inscitu capessat , magi curae est magique adformido ne is pereat neu corrumpatur . 
Scio , fui ego illa aetate et feci illa omnia , sed more modesto ; duxi , habui scortum , potaui , dedi , donaui , et enim id raro . 
Neque placitant mores quibu uideo uolgo in gnatos esse parentes : ego dare me meo gnato institui , ut animo opsequium sumere possit ; aequom esse puto , sed nimi nolo desidiae ei dare ludum . 
Nunc Mnesilochum , quod mandaui , uiso ecquid eum ad uirtutem aut ad frugem opera sua compulerit , sic ut eum , si conuenit , scio fe cisse : eost ingenio natus . 
Quiquomque ubi sunt , qui fuerunt quique futuri sunt posthac stulti , stolidi , fatui , fungi , bardi , blenni , buccones , solus ego omnis longe antideo stultitia et moribus indoctis . 
Perii , pudet : hocine me aetatis ludos bis factum esse indigne ? 
magi quam id reputo , tam magis uror quae meu filiu turbauit . 
Perditu sum atque eradicatus sum , omnibus exemplis excrucior . 
Omnia me mala consectantur , omnibus exitiis interii . 
Chrysalu med hodie lacerauit , Chrysalu me miserum spoliauit : is me scelus auro usque attondit dolis doctis indoctum ut lubitumst . 
Ita miles memorat meretricem esse eam quam ille uxorem esse aiebat , omniaque ut quidque actum est memorauit , eam sibi hunc annum conductam , relicuom id auri factum quod ego ei stultissumus homo promisissem : hoc , hoc est quod cor peracescit ; hoc est demum quod percrucior , me hoc aetatis ludificari , immo edepol sic ludos factum cano capite atque alba barba miserum me auro esse emunctum . 
Perii , hoc seruom meum non nauci facere esse ausum ! 
atque ego , si alibi plus perdiderim , minus aegre habeam minuque id mihi damno ducam . 
Certo hic prope me mihi nescioquis loqui uisust ; sed quem uideo ? 
hicquidemst pater Mnesilochi . 
Eugae , socium aerumnae et mei mali uideo . 
Philoxene , salue . 
Et tu . 
Vnde agis ? 
Vnde homo miser atque infortunatus . 
At pol ego ibi sum , esse ubi miserum hominem decet atque infortunatum . 
Igitur pari fortuna , aetate ut sumus , utimur . 
Sic est . 
Sed tu , quid tibist ? 
Pol mihi par , idem est quod tibi . 
Numquidnam ad filium haec aegritudo attinet ? 
Admodum . 
Idem mihi morbus in pectorest . 
At mihi Chrysalus optumus homo perdidit filium , me atque rem omnem meam . 
Quid tibi ex filio nam , opsecro , aegrest ? 
Scies : id , perit cum tuo : ambo aeque amicas habent . 
Qui scis ? 
Vidi . 
Ei mihi , disperii . 
Quid dubitamus pultare atque huc euocare ambos foras ? 
Hau moror . 
Heus Bacchis , iube sis actutum aperiri fores , nisi mauoltis fores et postis comminui securibus . 
Quis sonitu ac tumultu tanto nominat me atque pultat aedis ? 
Ego atque hic . 
Quid hoc est negoti nam , amabo ? 
quis has huc ouis adegit ? 
Ouis nos uocant pessumae . 
Pastor harum dormit , quom haec eunt a pecu balitantes . 
At pol nitent , hau sordidae uidentur ambae . 
Attonsae hae quidem ambae usque sunt . 
Vt uidentur deridere nos ! 
Sine suo usque arbitratu . 
Rerin ter in anno tu has tonsitari ? 
Pol hodie altera iam bis detonsa certo est . 
Vetulae sunt , thimiamae . 
At bonas fuisse credo . 
Viden limulis , opsecro , ut intuentur ? 
Ecastor sine omni arbitror malitia esse . 
Merito hoc nobis fit , qui quidem huc uenerimus . 
Cogantur quidem intro . 
Hau scio quid eo opus sit , quae nec lact nec lanam ullam habent . 
Sic sine astent . 
Exsoluere quanti fuere , omni fructus iam illis decidit . 
Non uides , ut palantes solae , liberae grassentur ? 
quin aetate credo esse mutas : ne balant quidem , quom a pecu cetero apsunt . 
Stultae atque hau malae uidentur . 
Reuortamur intro , soror . 
Ilico ambae manete : haec oues uolunt uos . 
Prodigium hoc quidemst : humana nos uoce appellant oues . 
Haec oues uobis malam rem magnam quam debent dabunt . 
Si quam debes , te condono : tibi habe , numquam aps te petam . 
Sed quid est quapropter nobis uos malum minitamini ? 
Quia nostros agnos conclusos istic esse aiunt duos . 
Et praeter eos agnos meus est istic clam mordax canis : qui nisi nobis producuntur iam atque emittuntur foras , arietes truces nos erimus , iam in uos incursabimus . 
Soror , est quod te uolo secreto . 
Eho , amabo . 
Quo illaec abeunt ? 
Senem illum tibi dedo ulteriorem , lepide ut lenitum reddas ; ego ad hunc iratum adgrediar . 
Possumu nos hos intro inlicere huc . 
Meum pensum ego lepide accurabo : quam odiosum est mortem amplexari ! 
Facito ut facias . 
Taceas . 
Tu tuom facito : ego quod dixi hau mutabo . 
Quid illaec illic in consilio duae secreto consultant ? 
Quid ais tu , homo ? 
Quid me uis ? 
Pudet dicere me tibi quiddam . 
Quid est quod pudeat ? 
Sed amico homini tibi quod uolo credere certumst . 
Nihili sum . 
Istuc iam pridem scio . 
Sed qui nihilis ? 
id memora . 
Tactus sum uehementer uisco ; cor stimulo foditur . 
Pol tibi multo aequius est coxendicem . 
Sed quid istuc est ? 
etsi iam ego ips quid sit prope scire puto me ; uerum audire etiam ex te studeo . 
Viden hanc ? 
Video . 
Hau mala est mulier . 
Pol uero ista mala et tu nihili . 
Quid multa ? 
Ego amo . 
An amas ? 
. 
Tun , homo putide , amator istac fieri aetate audes ? 
Qui non ? 
Quia flagitium est . 
Quid opust uerbis ? 
meo filio non sum iratus , neque te tuost aequom esse iratum : si amant , sapienter faciunt . 
Sequere hac . 
Eunt eccas tandem probriperlecebrae et persuastrices . 
Quid nunc ? 
etiam redditi nobis filios et seruom ? 
an ego experior tecum uim maiorem ? 
Abin hinc ? 
non homo tuquidem es , qui istoc pacto tam lepidam inlepide appelles . 
Senex optume quantumst in terra , sine me hoc exorare aps te , ut istuc delictum desistas tanto opere ire oppugnatum . 
Ni abeas , quamquam tu bella es , malum tibi magnum dabo iam . 
Patiar , non metuo ne quid mihi doleat quod ferias . 
Vt blandiloquast ! 
ei mihi , metuo . 
Hic magi tranquillust . 
I hac mecum intro atque ibi si quid uis filium concastigato . 
Abin a me , scelu ? 
Sine , mea Pietas , te exorem . 
Exores tu me ? 
Ego quidem ab hoc certe exorabo . 
Immo ego te oro ut me intro abducas . 
Lepidum te ! 
At scin quo pacto me ad te intro abducas ? 
Mecum ut sis . 
Omnia quae cupio commemoras . 
Vidi ego nequam homines , uerum te neminem deteriorem . 
Ita sum . 
I hac mecum intro , ubi tibi sit lepide uictibu , uino atque unguentis . 
Sati , sati iam uostrist conuiui : me nil paenitet ut sim acceptus : quadrigentis Philippis filiu me et Chrysalu circumduxerunt . 
Quem quidem ego ut non excruciem alterum tantum auri non meream . 
Quid tandem si dimidium auri redditur , in hac mecum intro ? 
atque ut eis delicta ignoscas . 
Faciet . 
Minime , nolo . 
Nil moror , sine sic . 
Malo illos ulcisci ambo . 
Etiam tu , homo nihili ? 
quod di dant boni caue culpa tua amissis : dimidium auri datur : accipias potesque et scortum accumbas . 
Egon ubi filiu corrumpatur meus , ibi potem ? 
Potandumst . 
Age iam , id ut ut est , etsi est dedecori , patiar , facere inducam animum : egon quom haec cum illo accubet inspectem ? 
Immo equidem pol tecum accumbam , te amabo et te amplexabor . 
Caput prurit , perii , uix negito . 
Non tibi uenit in mentem , amabo , si dum uiuas tibi bene facias tam pol id quidem esse hau perlonginquom , neque , si hoc hodie amiseri , post in morte id euenturum esse umquam ? 
Quid ago ? 
Quid agas ? 
rogitas etiam ? 
Lubet et metuo . 
Quid metuis ? 
Ne obnoxiu filio sim et seruo . 
Mel meum , amabo , istaec fiunt . 
Tuost : unde illum sumere censes , nisi quod tute illi dederis ? 
hanc ueniam illis sine te exorem . 
Vt terebrat ! 
satin offirmatum quod mihi erat , id me exorat ? 
tua sum opera et propter te inprobior ? 
Ne is quam mea mauellem . 
Satin ego istuc habeo offirmatum ? 
Quod semel dixi hau mutabo . 
it dies , ite intro accubitum , filii uos exspectant intus . 
Quam quidem actutum emoriamur . 
Vesper hic est , sequimini . 
Ducite nos quo lubet tamquam quidem addictos . 
Lepide ipsi hi sunt capti , suis qui filiis fecere insidias . 
Hi senes nisi fuissent nihili iam inde ab adulescentia , non hodie hoc tantum flagitium facerent canis capitibus ; neque adeo haec faceremus , ni antehac uidissemus fieri ut apud lenones riuales filiis fierent patres . 
Spectatores , uos ualere uolumus , clare adplaudere . 
