PROLOGUS : EPISTOLA AD HELOISSAM Libello quodam hymnorum uel sequentiarum a me nuper precibus tuis consummato , ueneranda in Christo et amanda soror Heloissa , nonnulla insuper opuscula sermonum , iuxta petitionem tuam , tam tibi quam spiritalibus filiabus tuis in oratorio nostro congregatis , scribere praeter consuetudinem nostram utcumque maturaui . 
Plus quippe lectioni quam sermoni deditus , expositionis insisto planitiem , non eloquentiae compositionem : sensum litterae , non ornatum rhetoricae . 
Ac fortasse pura minus quam ornata locutio quanto planior fuerit , tanto simplicium intelligentiae commodior erit ; et pro qualitate auditorum ipsa inculti sermonis rusticitas quaedam erit ornatus urbanitas , et quoddam condimentum saporis paruularum intelligentia facilis . 
In his autem scribendis seu disponendis ordinem festiuitatum tenens , ab ipso nostrae redemptionis exordio sum exorsus . 
Vale in Domino , eius ancilla , mihi quondam in saeculo cara , nunc in Christo carissima : in carne tunc uxor , nunc in spiritu soror , atque in professione sacri propositi consors . 
SERMONES AD VIRGINES PARACLITENSES IN ANNUNTIATIONE BEATAE VIRGINIS MARIAE Exordium nostrae redemptionis , hodiernus est conceptus dominicae matris . 
Concepit Dominum femina , ut Creatorem pareret creature . 
Communis quidem salus haec est hominum , sed specialis gloria feminarum . 
Primus Adam de terra plasmatus , non de femina est natus : imo de eius costa femina est formata . 
Secundus Adam , ac prioris et omnium tam factor quam redemptor , nostri sexus formam de femina decreuit assumere , ut in utroque sexu consisteret gratia , sicut in utroque praecesserat culpa , et eaedem naturae , per quas uulnus est inflictum , curationis afferrent medicamentum , et unde illata est plaga , inde mirabiliter conficeretur cataplasma . 
Actor plagae diabolus , minister curationis angelus . 
De quo nunc dicitur : Missus est angelus Gabriel a Deo . 
. . etc . 
Serpens a diabolo immissus , hic a Deo memoratur missus ; ut , ex ipsa statim fronte lectionis , spe diuinae gratiae saucii releuentur ad nuntium salutis . 
autem angelus ex nomine designatur , cum dicitur Gabriel ; ut cum idem referatur missus ad Mariam , quem iam superius euangelista dixerat missum ad Zachariam , sic et ista promissio complenda credatur , sicut illa completa iam noscitur . 
Unde et ipse postmodum Angelus illam in huius argumentum inducens : Et ecce , inquit , Elizabeth cognata tua . 
. . etc . 
Quo uero mittatur , diligenter euangelista describit , cum ait : In ciuitatem Galilaeae , cui nomen Nazareth . 
Ciuitas quippe non paucorum , sed multorum est . 
Et ista curatio non unius languidi , sed totius humani generis est futura . 
Et quia non singulorum hominum , sed eorum tantum , qui in sua non remanentes ignauia , de ualle uitiorum migraturi sunt ad montem uirtutum , recte ciuitas ista memoratur esse de Galilaea . 
Quae et bene Nazareth , hoc est ; flos ; , nominatur ; ubi hodie ille flos conceptus est a uirga , de quo Isaias praedixerat : Egredietur uirga de radice Iesse , et flos de radice eius ascendet . 
Qui etiam de semetipso ait : Ego flos campii et filium conuallium . 
Ut ergo hunc florem uirga illa producat , ad Virginem ipsam angelus mittitur , qui eam ad hoc praeparet , et quasi quodam suae annuntiationis saeculo ad fecunditatem excolat . 
Unde et post locum quo mittitur , de persona subditur , ad quam iste legatione fungitur : Ad Virginem , inquit , desponsatam . 
Virginem praemittit desponsatae , non tam temporis quam dignitatis ordine . 
Sed quae ista , quaeso , est dignitas , esse uirginem in carne , si iam per consensum corrupta fuerat mente ? 
Non enim desponsari , uel matrimonium contrahi , nisi pari duorum consensu potest ; nec aliter ipsa coniunx uel uxor Ioseph uocaretur ab euangelista . 
Quis igitur iste consensus fuit ? 
Nunquid commixtionis carnalis , ut in hoc iam Virgo consensisset , quod florem dignitatis amitteret ? 
Absit hoc a piis mentibus , ut quae prima uirginitatis munus obtulisse Deo creditur , in hunc consensum ducta aestimetur , in quem tot uirgines ne uenirent , uitae dispendium elegerunt , et sic Agnum sequi quocumque ierit , non solum permanentes uirgines , uerum etiam factae mulieres . 
Quis hic autem consensus intelligendus sit tam in sponsa quam in uirgine , sequentia ni fallor insinuant . 
De sponso quidem , cum nec nomen ipsius reticetur , cum dicitur : Viro cui nomen erat Ioseph . 
Ioseph quippe , quod interpretatur ; augmentum ; , quid aliud nobis innuit quam magnam in eo perfectionem uirtutum ? 
Quem etiam , ut beatus meminit Hieronymus , uirginem , sicut sponsam ipsius , constat permansisse . 
A qua profecto uirginitatis perfectione si per consensum imminutus esset carnalis concupiscentiae , nequaquam dignum esset ab euangelista commemorari eum Ioseph nominari . 
Qui postmodum comperto Virginis conceptu , tanto grauius id eum ferre non est mirabile , quanto se magis illusum dolebat , quem ad continentiae consensum sponsa pertraxerat . 
Ipsa etiam Virgo , cum de se postmodum ait : Quomodo fiet istud , quondam uirum non cognosco ? 
patenter in ruit , nequaquam in usum carnis eam consensisse , nec in concupiscentia se uiro foederasse . 
Ut quid enim diceret : Quomodo fiet hoc , quia uirum non cognosco ? 
si in mente haberet uiro commisceri ? 
Et si enim iam commixta non esset , posses utique postmodum commisceri , ut mirandum non esset , si ipsa quoque , sicut Elizabeth , per diuinae gratiae donum ex uiro conciperet . 
Sciebat etiam nec homines latere integritatem uirginitatis suae . 
Cur ergo quasi admirans quaereret , qualiter id fieri posset , quam uirum ipsa non cognosceret ? 
Si hanc , inquam , cognitionem uiri ad commixtionem carnis referret , quomodo de Adam uel nonnullis aliis dictum est , quia cognouerunt uxores suas ? 
Quid est ergo quod ait : Virum non cognoui nisi quia nulli unquam consensu carnali me commisceri acquieui ? 
In quo ergo consenserat Ioseph cum ab eo desponsaretur , nisi ut castimoniae uirtutem pari custodirent consensu ? 
Videbat quippe se a parentibus ad nuptias cogi , ex ipsa maxime legis sanctione , quae sub maledicto ponebat omnes qui non relinquerent semen in Israel . 
Nouerat uirgo uirginem Ioseph , quem ex castimoniae amore , et cognationis propinquitate familiarem habebat . 
Hunc igitur elegit in sponsum , quem in sum trahere confidebat consensum , ne si alium cogeretur accipere , quod uouerat Deo non posset custodire . 
De qua etiam cum dicitur : Et ingressus est ad eam angelus diligenter sanctum eius propositum describitur , quae non in plateis exterius cum saecularibus feminis reperitur , sed clauso cubiculi sui ostio , Deo deuote supplicans et orans ; ut continentiae quod fecerat uotum tam sibi quam sponso suo custodiat inuiolatum . 
Unde et in ipsis suis precibus de sua petitione statim consolationem meruit accipere , et securitatem obtinere . 
De hoc autem cubiculi sui secreto tamquam oraculo diuino , quam sancto ibi occupata esset studio , beatus Ambrosius libro de Virginitate II his scribit uerbis : Haec ad ipsos ingressus Angeli , inuenta domi in penetralibus sine comite , ne quis intentionem abrumperet , ne quis obstreperet . 
Neque enim comites feminas desiderabat , quae bonas cogitationes habebat . 
Quin etiam tunc sibi minus sola uidebatur , cum sola esset . 
Nam quemadmodum sola , cui tot libri adessent , tot archangeli , tot prophetae ? 
Denique et Gabriel eam uirginem ubi reuisere solebat inuenit , et angelum Maria quasi uirum specie mutata trepidauit , quasi non incognitum audito nomine recognouit . 
Ita peregrinata est in uiro , quae non est peregrinata in angelo , ut agnoscas aures religiosas , oculos uerecundos . 
Denique salutata obmutuit , et appellata respondit . 
Sed quae primo titubauerat affectu , postea promisit obsequium . 
Ecce studium non tam desponsatae quam uirginis , non se ad nuptias praeparantis , sed Deo penitus uacantis ; non curis saeculi , sed sacrae prorsus intentae lectioni , non sponsi quaerentis solatium , ut colloquium mereretur angelicum . 
Attendite , uirgines , quae non uirum , sed Deum elegistis sponsum , et sacrae formam professionis a Maria sumpsistis . 
Desponsata illa homini , non hominem in publico , sed Deum quaerebat in secreto . 
Non oculos retorquebat ad mundum , sed erigebat ad caelum . 
Non canticis nuptiarum aures praebebat , sed sacrae lectionis pabulo mentem reficiebat . 
Ex quo liquidum est quam sit uerum , quod diximus , nunquam eius animum ad nuptias declinasse , quia nullam certum est curam eam suscepisse . 
Unde et ab angelo salutata , cuius uita non carnalis erat , sed angelica , audire meruit : Aue , gratia plena ! 
Gratiam dicimus gratis datam , hoc est beneficium diuinum supra merita collatum . 
Unde et Apostolus : Si autem ex operibus , iam non ex gratia . 
Alioquin gratia iam non esset gratia . 
Constat uero unumquemque fidelium nonnihil gratiae praeter merita sua collatum habere . 
Mariae uero non participatio gratiae , sed plenitudo ascribitur , ut tantum ei conferri demonstretur , quantum humanae naturae infirmitati promittitur . 
Quod quidem qualiter fieret , si iam in consensum carnalis concupiscentiae tracta fuisset , nulla ratio habet . 
Unde autem amplitudinem gratiae adepta sit , subinfertur cum dicitur : Dominus tecum . 
Tecum , inquit , potius quam in te . 
Qui enim ubique per praesentiam diuinitatis iam se unire disponebat carni uirginis per assumptionem humanitatis ; ut tecum , hoc est , cum carne tua unum fiat in persona . 
Benedicta tu in mulieribus . 
Nunquid et in uiros non redundat benedictio Mariae ? 
Nunquid et ipsa de semine Abrahae , et per illam Christus descendit : in quo uidelicet semine omnium gentium benedictio fuerat promissa ? 
Quid est , quaeso , in mulieribus , et non magis in omnibus uiris pariter ac mulieribus ? 
Haec iterum dico , uirgines , attendite , et in uos specialiter istam benedictionem Mariae redundare gaudete . 
Paucos quippe uirorum reperimus , qui in uirtute uirginitatis Christum imitentur . 
Multas sequaces haec Mariae gratia in uobis habet , quarum tanto uirtus gratior , quanto sexus infirmior . 
Virtus quippe in infirmitate perficitur . 
Quid est autem benedictio , nisi diuinae gratiae multiplicatio ? 
Benedicta igitur Maria in mulieribus potius quam in uiris dicitur , quia haec eius gratia uirginalis propositi in feminis maxime per eius imitationem multiplicanda fuerat , sicut et Psalmista antea praedixerat , dicens : Adstitit regina a dextris tuis . 
. . etc . 
Et rursum : Adducentur regi uirgines post eam , adducentur in templum regis . 
Post eam , inquit , adducentur in templum regis , quia per imitationem huius summae reginae , uirgines innumerae in uerum Dei templum sunt consecrandae . 
Quae cum audisset , turbata est . 
Ad uerba loquentis , et magno praeconio laudis eam salutantis turbata memoratur esse , non eum qui loquebatur aspicere . 
Fixis quippe oculis in lectione , uel terrae affixis in oratione , quo animus intendebat tote inhiabat , atque immobilis haerebat ; nec humanum curabat aspectum , quae tantum intendebat diuinum . 
Unde autem turbata ? 
Diuersis undique de causis . 
Tum quia uiri consortium fugiebat , tum quia lectioni uel orationi totam operam impendebat , quarum assiduitatem praepediri grauiter sustinebat . 
Et cogitabat , inquit , qualis esset ista salutatio . 
Ex qua uidelicet intentione procederet utium adulationis uerba haec essent , an ueritatis : qua temeritate , quo aditu ille cubiculi sui secretum inquietare praesumeret ? 
Quam ita perturbari angelus non perferens : Ne timeas , inquit , Maria . 
Non quidem ait ; Ne perturberis ; sed ; Ne nimia sollicitudine affligaris ; : ne aut te obtinere desperes quod uouisti , aut tamquam rea maledictum incurras legis . 
Et hoc quidem loco cum ait ' Maria ' , primum eam uocat ex nomine , ut quasi familiarem sibi maiori releuet consolatione . 
Cur autem non sit ei timendum , hoc est de petitione sua differendum , annectit cum ait : Inuenisti gratiam apud Deum . 
Hoc est , supra omnia merita illi grata facta es , atque accepta . 
Quomodo autem tam legis maledictum euitet , si uirgo permaneat , quam propositi sui uotum incorrupta custodiat , patenter exponit dicens eam pariter tam esse parituram quam uirginem permansuram . 
Parituram , inquam , non solum hominem , uerum etiam hominum Saluatorem , hoc est Iesum . 
Cuius quidem uirginei partus quanta sit excellentia , diligenter describit dicens : Hic erit magnus , et filius Altissimi uocabitur . 
Ac si aperte dicat : Attende in hoc ipso incomparabilem gratiam , singularem gloriam tuam , uice ipsum qui Dei filius dicatur et tuus . 
Et dabit illi Dominus Deus sedem Dauid patris eius hoc est , id in eo perficiet quod in typo eius Dauid promissum est , sicut et ipsemet profitetur dicens : Iuraui Dauid seruo meo , usque in aeternum praeparabo sanctum tuum . 
Et aedificabo in generatione et generationem sedem tuam . 
Domus Iacob , in qua regnaturus in aeternum promittitur , Ecclesia est gentium , quae tempore praeteritor um , et gratia priorum synagogam supplantauit , et benedictionem ei surripuit . 
Finem hoc regnum non accipit , quia nec cum uita praesenti deficit : quod tanto in caelestibus est uerius , quanto felicius . 
Dixit autem Maria : Quomodo fiet istud ? 
Tanquam si diceret : Magna quidem promissio , et incomparabiliter non solum feminae uirtutem , sed omnem humanam transcendens dignitatem . 
Quo itaque modo quoue ordine futura est completio rei tantae ? 
Virum enim , inquit , non cognosco . 
Ac si diceret : Longe hoc a meo remotum proposito uidetur , ut uidelicet partum habeam , quae uirgo persistere decreui . 
Et hoc est , ut supra iam meminimus , eam uirum nequaquam cognoscere , nulli unquam in commixtione carnali per consensum acquieuisse . 
Legerat quidem Abrahae factam de Christo promissionem , sicut et ipsa postmodum profitetur , inquiens : Suscepit Israel puerum sum , recordatus misericordiae suae . 
Sicut locutus est ad Patres nostros , Abraham et semini eius . 
Unde nequaquam de hac promissione dubia , de modo requirebat quo esset complenda , utrum scilicet per admixtionem uiri sine dilectione peccati , sicut in paradiso fieret si homo non peccasset , an integritate corporis pariter et mentis conseruata , sicut in eius proposito fuerat . 
autem angelus , cum ei filium promitteret , modum conceptionis reticuit , donec ipsa uidelicet manifestato uoti sui proposito , cum ab eo requireret : ne uidelicet quia eam audieramus desponsatam , crederetur per concupiscentiam hanc inisse copulam . 
Spiritus sanctus superueniet in te hoc est , superiori dono Dei ditaberis , ut uirgo pariter ac mater sis . 
Venit Spiritus in multas fidelium animas , per aliquod diuinae gratiae donum , sed in Mariam superuenit , cum ei superiorem et excellentiorem omnibus gratiam contulerit . 
Quid autem Spiritus Dei , nisi diuinae bonitatis amor seu donum intelligitur , cum aliquid nobis supra merita confertur ? 
Cum ergo mysterium hoc Incarnationis totum per operationem bonitatis diunae magis quam per solitam institutionem naturae fuerit gestum , recte Spiritui sancto est ascriptum . 
Et uirtus Altissimi obumbrabit tibi . 
Virtus Dei filius , hoc est coaeterna eius sapientia intelligitur , iuxta illud Apostoli : Nos autem praedicamus Christum Dei uirtutem et Dei sapientiam . 
Sicut enim Deus omnia in sapientia sua fecit , sic et per ipsam perdita restaurauit , ab hoc , ut supra neminimus , nost ae redemptionis exordio restaurationem istam inchoans . 
Virtus itaque Dei filius dicitur , qui brachium eius seu fortitudo , ad omnia quae disposuerit peragenda sufficiens . 
Haec uirtus obumbrauit Virgini , dum in ipsa suae diuinitatis fulgorem uelamine carnis operuit , et sic ad nos quasi calciata diuinitas processit ; ut in nostra Deus uisibilis appareret natura , qui permanet inuisibilis in sua . 
Haec autem diuinae maiestatis obumbratio in illo praefigurata est electro , cuius speciem de medio ignis propheta Ezechiel conspexit . 
Electrum quippe est metallum ex auro simul et argento commixtum . 
In qua quidem mixtura argentum ad claritatem proficit , aurum uero a suo temperatur fulgore . 
Electrum igitur istud ipse intelligitur Christus , in cuius una persona diuinitatis et humanitatis duae naturae ita sibi ad inuicem sunt unitae , ut inferior natura , quae per argentum exprimitur , sese uisibilem praebeat , et diuinae maiestatis splendor carnis uelamine obumbratus , qui per aurum figuratur , inuisibilis persistat . 
Hoc electrum in igne , Deus homo est in passione . 
Ideoque et quod nascetur ex te sanctum , uocabitur filius Dei . 
Ac si aperte dicat : Ac per hanc unionem Verbi Dei ad hominem uitae factam , non solumrmodo ipsum Verbum filius Dei dicetur , uerum etiam ipse homo a Verbo assumptus filius Dei uocabitur . 
Et attende , quod ait ; uocabitur , ; de homine potius , quam de Verbo , cui competit esse . 
Quod diligenter euangelista considerabat , cum diceret : In principio erat Verbum . 
Non enim dixit ; Vocabatur Verbum ; sed ; Erat ; . 
Esse namque proprium est incommutabilitatis diuinae , sicut ipse ad Moisem loquitur : Haec dices filiis Israel : Qui est , misit me ad uos . 
Qui est , inquit , hoc est , qui incommutabiliter consistit : quia nequaquam uerum habet esse , nisi quod est incommutabile . 
Ubicumque mutatio fit , esse pariter et non esse concurrunt . 
Illi ergo proprium est esse , qui penitus ignorat non esse . 
Unde bene dictum est : ; Erat Verbum ; potius quam ; uocabatur ; . 
Vocatio quippe non est aeternitatis , sed temporis ; nec ad naturam , sed ad placitum homimum spectat impositio nominum . 
Unde recte cum de homine assumpto a Verbo loqueretur , cuius natura non est aeterna , nec per naturam , sed per gratiam et unionem Verbi habet esse filius Dei , dictum est ; uocabitur ; potius quam ; erit ; . 
Quod si etiam personam totam in duabus naturis consistentem dicamus ex Virgine nasci secundum corpus , quod inde traductum est , et totam illam personam , non solum humanitatem , filium Dei uocari , non incongrue dicitur . 
Nam et surculus trunco alterius naturae insertus toti arbori propriae naturae confert uocabulum : ut si aesculus coctano inseritur , aesculus , non coctanus tota arbor dicetur , a digniori scilicet parte quae fructum affert ita nominanda , sicut et ex fructu suo cognoscenda . 
Quaedam autem insertio diuinitatis in humanitate facta est hodie , et tamquam una arbor facta est ex duabus naturis in unam sibi personam conuenientibus . 
Scriptum quippe est de sapientia , quae Dei Verbum intelligitur , quia : lignum uitae est his qui apprehendunt eam . 
Quid autem humanitas , nisi arbor maledicta , et tamquam lignum mortis antea erat ? 
Quasi ergo lignum uitae ligno mortis insertum intelligite , cum in Virgine uelut in bona terra haec insertio sit facta . 
Cuius quidem insertionis ipse spiritus in eam super ueniens operator fuit , tamquam illam praeuidens diem , quae ad inserendum commodior uidetur ; sicut communis hominum opinio tenet , qui inserendi peritiam habent , et longa hoc experientia didicerunt . 
Unde et confidenter asserunt , uix aut nunquam aliquam insertionem quae hac die fiat , inutilem esse . 
Et ecce Elizabeth . 
Ne de possibilitate partus Virginis quidquam suboriretur dubitationis , quasi hoc esset impossibile quod solitus cursus non haberet naturae : in memoriam reducitur Elizabeth conceptus , quae cum tam senio quam sterilitate esset infecunda , obtinuit ex gratia quod habere non poterat ex natura . 
Unde bene ab angelo tam senectus eius quam sterilitas memoratur : Quia non erit impossibile apud Deum omne uerbum . 
Verbum Dei hoc loco ipsa est diuina locutio , quae a beato describitur Augustino , diuina dispositio non habens sonum strepentem et transeuntem , sed uim in perpetuo manentem . 
Nullum igitur uerbum Dei impossibile est ipsi , cum quidquid ipse disponit ut faciat , nullo impediri casu queat . 
Dixit autem Maria : Ecce ancilla Domini . 
Quid est quod ais ? 
domina ; quid est quod respondes , regina non solum hominum , sed et angelorum ex hoc futura ? 
Non dicis : Ecce mater Domini , uel etiam dilecta Dei , uel etiam ab ipso electa , cum sis singulariter praeelecta . 
Quanto te ad sublimiora promissio intollit angelica , tanto summa humilitatis uirtus te deiicit ad inferiora . 
Ubi obsecro , illud est honorabile nomen quod unigenitus tuus fidelibus suis imponit , cum ait : Iam non dicam uos seruos , sed amicos ? 
Ille de honore quorum in ipso quoque nomine dignatus est prouidere , tu e contrario seruilem tibi conditionem non erubescis ascribere . 
Ita , domina , ut ex te praecipue illa humilitatis exempla sumantur , ad quae nos Scriptura exhortans ait : Quanto maior es , humilia te in omnibus . 
Ex hac maxime humilitatis uirtute ad huius promissionis celsitudinem meruisti conscendere . 
Ex hac tuae disciplinae regula , uirgo illa tui imitatrix Agatha , et una de numero prudentum , instructa dicebat : Ancilla Christi sum , ideo me ostendo seruilem personam . 
Et iterum : Summa ingenuitas ista est , in qua seruitus Christi comprobatur . 
In hanc tamen regulam et humilitatis formam tuus ipse , ni fallor , quasi auus te induxerat , dicens : Audi , filia , et uice , et incline aurem tuam . 
. . etc . 
Cum enim de altitudine huius promissionis ad te filiam suam factam praemisisset , dicens : Adstitit regina a dextris tuis . 
. . etc . 
statim de humilitate conseruanda admonuit , subiungens : Audi , filia . 
. . etc . 
Ac si aperte dicat : Magnum est , filia , incomparabile bonum te caelestis regis sponsam effici spiritualem , ut quasi regina caelorum ei iuncto latere assistas , et cum eo , caeteros omnes praecedas in uestitu deaurato ; hoc est in corpore solido et incorrupto , omni uirtutum diuersitate intus adornata . 
Sed quia magna sunt femineae naturae tanta praeconia , et humanae infirmitatis tam excellens gloria , audi quae dicuntur , et intelligendo uice : ut cum haec tibi nuntiabuntur , non diffidas impleri , et tantae promissionis altitudinem aure humili suscipe , quasi obliuiscendo populum tuum , et domum patris : hoc est , non superbiendo de genere Iudae et regia stirpe , nec attendendo quid habeas ex natura , sed quid tibi conferatur ex gratia . 
Atque ita rex ille caelestis concupiscet decorem tuum , qui superbis resistit semper et humilibus dat gratiam . 
Cuius quidem exhortationis , domina , non immemor facta , dixisti : Ecce ancilla Domini Et rursum : Quia respexit humilitatem ancillae suae . 
Ex qua profecto humilitate meruisti quod sequitur obtinere . 
Fiat mihi secundum uerbum tuum . 
Hoc est , ut ipsum Dei Verbum iuxta tuae promissionis uerbum concipiam integra , et pariam incorrupta . 
Amen . 
IN NATALI DOMINI Laetentur caeli , et exultet terra ; quoniam hodie rex caelorum ortus sui gloria singulas terras insigniuit , ut hinc caelestes ciues colligeret , per quos caelestia restauraret damna . 
Unde et angeli de reparatione sui lapsus et nostro profectu exultantes , in ipso statim huius natiuitatis die , tam suum quam nostrum commune gaudium nuntiarunt , dicentes : Gloria in altissimis Deo , et in terra pax hominibus bonae uoluntatis . 
Ac si aperte fateantur : Natus est hodie , de quo spiritualiter a supernis spiritibus sit laudandus , et per quem forti armato alligato , immo prostrato , credentes in eum et sperantes ueram pacem adipiscantur . 
Natus est hodie Deus in ferris , ut homines nascerentur in caelis . 
Natus est hodie de Virgine matre , qui ante tempora genitus est ex Deo patre . 
Hinc enim ad eum Pater ipse loquitur : Ex utero ante Luciferum genui te hoc est , ex ipsa mea substantia , antequam Lucifer crearetur , es genitus . 
Utraque natiuitas eius mirabilis , utraque ipsius generatio ineffabilis : ut utramque pariter , tam ad temporalem uidelicet ex matre , quam ad aeternam generationem eius ex patre , illud Isaiae non incongrue refertur : Generationem eius quis enarrabit ? 
In huius itaque typo ille praecessit rex et sacerdos Melchisedech , quem tam sine patre quam sine matre , hoc est sine genealogia , commemorat Apostolus extitisse . 
Non quod ille quidem patre uel matre caruerit ; sed quod eius genealogiam Scriptura non doceat , a nobis commemorari queat . 
Sic et Christus rex uniuersorum per diuinitatis potentiam , sacerdos hominum factus per assumptae humanitatis hostiam , sine patre uel matre dicitur esse , non quod utrumque non habeas , sed quod neutrum quis quomodo sit discere queat , ut sicut ibi Scripturae testimonium , ita hic rationis humanae deficiat ingenium ; et tanto eius utraque natiuitas sit mirabilior , quanto ineffabilior : cum illa uidelicet ex patre sit sine matre , ista ex matre sit sine patre . 
De huius quoque natiuitate mirabili quam habet ex matre , scriptum est Ieremia prophetante : Creauit Dominus nouum super terram , femina circumdabit uirum . 
Ac si aperte dicat : Ille qui , sicut scriptum est , fecit quae futura sunt ; iam altissimo suae dispensationis consilio , futuram cuiusdam hominis creationem nouam , et caeteris omnibus dissimilem praedestinauit . 
Qui cum adiunxit , non in terra , sed ; Super terram ; ostendit hanc creationem non tantum supra merita hominum esse ; sed etiam superiorem et excellentiorem caeteris omnibus creationibus terrenis existere . 
Quae sit autem huius creationis nouitas , subsequenter exponit dicens : Femina circumdabit uirum . 
Hoc est ex propria substantia mulier sola , sine uirilis seminis admixtione , praebebit corpus , quo se diuinitas circumdet ac uestiat , uiri formam in ea suscipiens . 
Unde et bene uterus Virginis , quasi circulus ex omni parte integer , uirum illum in se conceptum , non per coitum extrinsecus immissum , undique circumdare dicitur . 
Totum quippe illud corporale indumentum ex substantia Virginis est contextum , et uir ille in ea quasi in circulo continuo fuit : quia eius integritatem nec conceptus nec iratus dissoluit . 
Quantum uero noua , et a caeteris sit diuersa huius creationis natiuitas , animaduertemus , si caeteras hominum creationes ab exordio reuoluamus . 
Primus homo de terra formatus , nec ex patre nec ex matre carnis originem traxit . 
Eua autem , quae de costa eius formata est , ex patre solo est , non ex matre . 
Caeteri uero homines ex patre simul et matre generantur : hoc uno quidem excepto , qui ex sola matre , ut dictum est , nascitur . 
Unde et proprie ipse solus filius hominis , non hominum , dictus est : quia eum uidelicet secundum carnem sola uirgo genuit , et ipse ei quoque solus et unicus filius extitit sicut et petri , ut eius excellentiae singularitas per omnia commendetur . 
Huius quidem caro Virginis , qua se uerus agnus induit , illud est niueum uellus innocentissimae ouis , de quo Psalmista longe ante cecinerat : Descendet sicut pluuia in uellus . 
. . etc . 
Legimus in Libro Iudicum ad petitionem Gedeon , ut confirmaretur ad praelium per uisibile sibi signum , uellus in area positum rore ita fuisse malefactum , ut circumquaque sicca terra maneret , ac postmodum ad petitionem eiusdem e conuerso contigisse . 
Quo quidem signo praefiguratum dicitur , gratiam Dei , quae rore designatur , iudaico populo in medio terrarum olim habitanti , quasi uelleri in area posito , collatam primo fuisse , gentili populo reprobato : ac postmodum ab hac gratia uellere siccato , id est Iudaea priuata , eam circumquaque terrarum in gentes defluxisse . 
Sed quia ros compaiatione pluuiae tenuis est , et minus irrigare sufficit ; descensum diuinae gratiae in Virginem pluuiae seu stillicidiis magis quam rori Psalmista comparauit . 
Omnem quippe , ut diximus , tam iudaici quam gentilis populi gratiam ea transcendit , quae matri Domini collate est , et eius dona , quae quasi terra stillicidia suscepit , caeteris donis longe sunt eminentiora . 
Vellus cum sit de corpore , carnis infirmitatem ex laesura non sentit in dolore , et ab omni corporeo sensu penitus alienum est . 
Et Virgo uirginum cum in infirmitate carnalis concupiscentiae concepta fuerit , ut caeteri homines ; hanc tamen penitus infirmitatem ipsa nunquam ex consensu pertulit in mente , nec ullum illecebrae carnalis attactum experta est in carne . 
Unde factum est , ut sic de carne orta esset , ut uitia carnis ignoraret , et sic de carne esset , quasi caro non esset ; et tamquam mortua in carne , et tota uiuens in spiritu , carnalium sensuum , qui maxime in concupiscentia carnis uigent , oblectationem nesciret . 
Unde merito ipsam prae caeteris caelestis regis filius quasi palatium suae habitationi congruum , quod ante non inuenerat , adipisci gauisus est , et in ipsa quasi pluuia in uellus a supernis placido descendit illapsu . 
Pluuia quippe in uellus ueniens , ipsum ita inundat et abluit , ut nullo ei sensu passionem ingerat : et dum ab eo non sentitur , sic in eo est quasi non sit . 
Ita et superna sapientia , cuius haustus aquae comparatur , iuxta illud : Aqua sapientiae potauit eos Dominus quia de plenitudine eius omnes accepimus , ut de Virgine carnem acciperet , ipso suo descensu gratiae suae donis eam irrigando , ab omni humanae infirmitatis contagio mundauit , et nullam ei passionem carnis uel in conceptu uel ex partu attulit ; et dum eam tam ante partum , quam post partum Virginem consecrauit , sic in ea fuit , quasi non fuerit : et sic ipsa grauida facta est quasi grauida non esset , cum nullum inde passionis grauamen incurreret . 
Stilicidia autem pluuiae terram quam inebriant , ab ariditate sua in fecunditatem conuertunt . 
Et spiritus sui donis ita eam filius Dei repleuit , ut non solum ipsa Deum pariendo fructum afferret , uerum etiam fidelibus omnibus ipsum conferret , quae salutem omnium mundo peperit . 
Haec illa est fidelium omnium terra communis , et ager specialis , cuius et Spiritus sanctus colonus , et Verbum Dei semen extitit . 
Quod etiam supra memoratus propheta per spiritum praeuidens , ad singularem se cum exultationem , et diuinae laudis confessionem , omnes pariter admonet dicens : Confiteantur tibi populi , Deus , confiteantur tibi populi omnes : terra dedit fructum suum . 
Quod quidem si quis de terrenae segetis fructu accipiat , quid ad Dauid ista exhortatio laudis , quasi in diebus eius terra inciperet fructificare uel copiosiorem fructum afferre ? 
Isaac seminasse , et centuplum collegisse tamquam in admirationem diuini beneficii meminit Scriptura , sed nullam inde gratiarum actionem , de tanta scilicet fructus abundantia eum Domino persoluisse . 
Intelligamus itaque Dauid in prophetia huius fructus quem alibi sibi a Domino commemorat promissum esse , dicens : De fructu uentris tui ponam super sedem tuam ad congratulandum sibi omnes pariter adhortari , quorum in hoc communem considerat salutem . 
Hic est ille fructus terrae sulblimis , quem et Isaias praeuidens : Erit , inquit , germen Domini in magnificentia , et in gloria , et fructus terra sublimis , et exspectatio his qui saluati fuerint de Israel . 
Quid enim germen Domini , sublimem fructum terrae , communemque omnium hinc exultationem fidelium , nisi Christum oportet intelligi qui et ante saecula genitus ex Patre , et hodie quasi de terra prodiit natus ex Virgine ; cuius quidem sublimationem ac magnificentiam definit Apostolus , dicens : Propter quod et Deus illum exaltauit , et donauit illi nomen quod est super omne nomen . 
Quod etiam nomen , id est Iesum , quod Saluator interpretatur , idem propheta , cum de ipso terrae fructu alibi praeconaretur , ait : Rorate , caeli , desuper , et nubes pluant iustum ; aperiatur terra , et germinet Saluatorem , et iustitia oriatur simul . 
Ego Dominus creaui eum . 
Quid enim caeli uel nubium nomine , nisi angeli uel sancti patres dignitate caeteris praeminentes , et tamquam in supernis animo conuersantes , intelligendum est ? 
Qui dum aduentum Mediatoris uel parabolice , uel manifeste praenuntiauerunt , quasi rorem uel pluuiam uerba ipsorum fideles susceperunt . 
Ros quippe , pluuia subtilior , et minutissimas habens guttas , ut uix conspici queat , uerba sunt allegorica ad intelligendum difficilia . 
Quae uero aperta sunt , pluuiae comparantur . 
Haec igitur uerba terram sanctam , id est immaculatam irrigarunt Virginem , ut hunc nobis fructum afferret : quia promissionibus tam per angelos quam per prophetas de Christo factis erudite , dum eorum auditui credidit , quasi aure concepit , et ex fide audibilis uerbi illud concipere Verbum Dei meruit , de quo scriptum est : In principio erat Verbum sicut et consequenter ostenditur cum dicitur : Et Verbum caro factum est . 
Ad hunc itaque rorem seu pluuiam diuinarum promissionum suscipiendam terra se aperuit , cum per intelligentiam et fidem non solum corporis , sed etiam cordis aures eis apertas habuit : ut quae uidelicet dicerentur simul intelligeret et crederet . 
Unde bene in eam uerba ista ; pluere iustum ; potius quam peccatorem dicuntur ; quia solus iste sine concupiscentia carnali conceptus ab omni penitus peccato fuit alienus . 
Tale est ergo ; pluant iustum ; ac si diceretur : doctrinae suae uerba conceptum a peccato prorsus immunem , conferant Virgini : et ad illa per fidem suscipienda sese aperiat terra , hoc est , de impossibilitate talis conceptus nec dubitet fermina , quando uidelicet haec femina in eam tamquam in terram promissio iecerit angelica , dicens : Ecce concipies . 
. . etc . 
Cum quo simul iustitia oritur , quia ipse non solum iustus in se , sed etiam nos per fidem sui , non per opera legis iustificans , Factus est ( ut ait Apostolus ) sapientia nobis a Deo , et iustitia . 
Ego Dominus creaui eum . 
Hoc est , ab aeterno iam disposui hanc eius creationem , non per concubitum uirilem , sed per meae potentiae peragere uirtutem . 
Quod ergo ibi tamquam futurum praedicitur : Aperiatur terra et germinet Saluatorem hic quasi iam completum ostenditur : Terra dedit fructum sum . 
Quod uero subditur : Benedicat Deus oratio est postulantis efficaciam huius fructus , in illa uidelicet benedictione inde mundo promissa , quae Abrahae primo facta est , cum ei a Domino dicitur , quia in semine tuo benedicentur omnes gentes . 
In primo quippe Adam terra maledicta , in secundo benedictionem recepit : quia ille in condemnationem omnes se cum pariter traxit , a qua nos iste solus liberans , ut proprie Iesus , id est Saluator , uocaretur , obtinuit . 
Ante aduentum quippe ipsius iusti etiam apud inferos propter peccatum primi hominis plectebantur ; pro quibus inde liberandis ipse quoque ad inferos descendere dignatus est , illud Oseae complens uaticinium : O mors , ero mors tua : morsus tuus ero , inferne . 
Aperta itaque per ipsum iam nobis ianua paradisi , ut uidelicet nullus electorum amplius a regno differatur , illam iam querimoniam fidelium sopiuit : Patres nostri comederunt uuam acerbam , et dentes filiorum obstupescunt . 
Quorum quidem querimoniae statim ipse respondens , et tempus gratiae de aduentu suo promittens , ait : Viuo ego , si erit ultra fabula haec in prouerbium in Israel . 
Et in sequentibus : Anima , inquit , quae peccauerit , ipsa morietur . 
Filius nom portabit iniquitatem patris . 
. . etc . 
Quid est autem comestio uuae acerbae , quae a patribus facta , in poenam etiam filiorum redundat , tamquam ipsi quoque unam illam comedissent , nisi transgressio priorum parentum , quae posteros omnes ante aduentum Domini opprimebat , ut nullus quantumcumque iustus ad beatitudinem transiret , sed unius uetitae arboris comestionem tota posteritas plecteretur ? 
Eam uero arborem , quam scientiae boni et mali Dominus appellat , plerique Iudaeorum uitem esse autumant , cuius fructus hoc loco uua esse dicitur . 
Quam etiam inde scientiae bond et mali , sicut Dominus appellat , merito dici uolunt , quia sicut uinum moderate sumptum acuit ingenium , ita cum modum excedit obtundit ipsum . 
Unde quasi bonum et peruersum sensum conferees , scientiae boni et mali arbitrantur dici . 
Cui etiam opinioni non mediocriter illud suffragari uidetur , quod post comestionem statim in se illi motum luxuriae sentientes , erubescentia confusi pudenda texerunt . 
Luxuriosa quippe res uinum est sicut scriptum est . 
Et Apostolus : Vinum , inquit , in quo est luxuria . 
In medio autem paradisi tam lignum uitae , quam lignum scientiae boni et mali fuisse referuntur , quasi sibi inuicem ita copulata , ut alterum alteri adhaereret , sicut uitis ab ulmo ferri solet , et quasi in uno mors et uita simul sint collocata , tamquam lignum uitae ex proprio fructu uitam ministraret , et ex adiacente uite mortem inferret . 
Dominus quippe Iesus in ruinam et in resurrectionem multorum positus est , et ex se ipso uitam credentibus praestat : et reprobos , quos diu tolerando portat , per iustitiam condemnat . 
In cuius , ut dictum est , aduentu illud praemissum prouerbium cessare promittitur , quia in electis , quiper Israel designantur , iam illa poena originalis peccati finem accepit : ut iam ulterius nullus credentium nisi ex proprio delicto differatur a regno , sed anima quae peccauerit in Israel , hoc est inter uidentes Deum , etiam rationis compotes , ex proprio tantum peccato , non ex alieno puniantur : nec iam filius peccatum patris portet , ubi nullum fidelium iam originale peccatum a beatitudine separat . 
Unde bene hoc tempus gratiae , quo plenam remissionem consequimur , sicut illud irae dici conuenit . 
De hac plenitudine temporis et abundantia diuinae gratiae qua decreuerat Deus implere quod coeperat , et consummare quod promiserat , ait Apostolus : At ubi plenitudo temporis , misit Deus filium suum factum ex muliere , factum sub lege . 
. . etc . 
Haec igitur mulier sexu , sed infirmitatis ignara muliebris , quae uirgo perpetua diuino consecrata est partu , porta illa est orientalis semper clausa , quam Ezechiel sibi per spiritum reuelatam describit , dicens : Porta haec clausa erit , non aperietur , et uir non transibit per eam : quoniam Dominus Deus Israel ingressus est per eam . 
Per hanc quippe Virginem quasi portam quamdam ad nos quasi in templum suum Dominus ingreditur , dum se in ea nostrae copulat naturae . 
Sed haec eadem porta semper clausa permanet , et uir per eam non transiet ; quia nullus uirilis coitus . 
Quae bene porta ad orientem respicere dicitur , secundum quod ipsa orienti congrue comparatur . 
Sicut enim ibi sol iste corporalis oritur , et inde ad caeteras mundi partes diffunditur : sic in ista sol uerus iustitiae Christus , secundum quod scriptum est , nascens : Quod enim in ea natum est , de Spiritu sancto est claritatis suae radios ad illuminandas totius mundi tenebras dilatauit . 
Unde et euangelista Ioannes : Erat , inquit , lux uera , quae illuminat omnem hominem uenientem in hunc mundum . 
. . etc . 
Haec itaque lux , id est Verbum Patris , et coaeterna eius sapientia , sic ad nos per Virginem , quem admodum claritas solis per solidissimi uitri specular ingreditur . 
Omnibus quippe metallic uitrum solidius est ac splendidius , tamen fragilius , nec post fracturam ita reparabile ut caetera . 
Et sanctae uirginis integritas , quam definiens Apostolus ait : Ut sit sancta et corpore et spiritu maximam habet soliditatem , et tanto Deo resplendet acceptabilior , quanto est huius uirtus sublimior . 
Sed quia baec facile deperire potest , statim uidelicet si uel mens corrupta fuerit , nec iam ulterius recuperari uel integrari ualet : quam sit fragile hoc tamen bonum liquet , et quam diligenti custodia indigeat . 
De hoc itaque tamquam fragili uitro ipsa Dei uirtus et sapientia , cui uelle posse est , quasi specular quoddam in Virgine sibi composuit ; per quod se nobis summus ille diuinae claritatis splendor infudit , et nec per conceptum ingrediens , nec per partum egrediens illud dissipauit . 
Et notandum quod specular quidem plenam lucis claritatem suscipit , sed adeo plenam non refundit , nec tantam reddere potest , quantam capit . 
Sic et ille diuinus fulgor , cum se ad nos per illud uirginale specular immittit , longe ampliore gratia Virginem quam nos illustrat per Virginem . 
Unde et bene ab angelo gratia plena salutatur , et in eam superuenire Spiritus sanctus nuntiatur . 
Ipsa quippe , quantum humana capere potest natura , omnibus diuinae gratiae donis cumulata totum simul accepit quod particulatim distribuitur aliis . 
Venit itaque saepe Spiritus sanctus in altos fideles per aliquod gratiae suae donum , sed in istam superuenit : quia longe superiorem hic aduentum habuit , ubi fidelium omnium operatus est salutem . 
Secundum quam quidem operationem Saluator ipse non solum ex Virgine natus , sed de ipso quoque Spiritu natus esse dicitur , seu conceptus . 
Aliter tamen ex illa , aliter ex illo . 
Ex illa uidelicet tamquam ex matre , de cuius substantia carnem accepit : de illo autem non ut de patre , sed tamquam de huius natiuitatis operatore . 
In hac quippe conceptione uel natiuitate non consuetudo naturae , sed diuinae operatio gratiae consideratur : nec quid natura possit , sed quid omnipotens uoluit attenditur . 
Quod uero ad gratiam Dei magis quam ad merita hominum respicit , Spiritui sancto specialiter tribuitur , quia ipse amor seu bonitas Dei proprie nuncupatur . 
Huius tamquam artificis cuiusdam operatione , lapis ille de monte sine manibus abcissus est , qui in Daniele statuam comminuisse legitur , ac postmodum in montem magnum creuisse , et uniuersam terram impleuisse dicitur . 
Quem etiam lapidem per Isaiam nobis Dominus promittens , ait : Ecce ego mittam in fundamentis Sion lapidem probatum , angularem , pretiosum . 
. . etc . 
De quo et Psalmista ante cecinerat : Lapidem quem reprobauerunt aedificantes , hic factus est in caput anguli . 
A Domino factum est istud . 
. . etc . 
Huius lapidis de monte sine manibus abscisio facta , ipsa est incarnatio diuina , in quam illa quae Virginem repleuit , sola operate est Spiritus sancti gratia . 
Ipse quippe sua operatione carnem illam , qua indueretur filius Dei , de carne Virginis separauit , et in membra formauit . 
Quid autem manus , nisi humanam operationem significant ? 
Sine manibus igitur id actum est , ubi nulla humani coitus operatio fuit . 
Mons , de quo lapis hic est abscisus , uirginalis eminentia est dignitatis , quae caelestem in ferris ducebat uitam . 
De cuius quidem substantia secundum carnem bomo ille est assumptus , qui in unam per sonam Verbo Dei est unitus , quod totum est Iesus Christus . 
Hic grandem et sublimem statuam comminuens , dilatatam in gentibus idololatriam destruxit , sicut et ipse per Isaiam antea promiserat , dicens : Ecce Dominus ascendet super nubem leuem , et ingredietur Aegyptum : et mouebuntur simulacra Aegypti a facie eius . 
Aegyptus quippe , quae tenebrae interpretatur , mundus est summa idolatriae caecitate percussus ? 
In quem Dominus per carnem manifeste ueniens , huic ipsi carni quasi leui nubi insedit , quia homo ille a Verbo assumptus , de quo scriptum est : Verbum caro factum est nullum ex corruptibili corpore , quod aggrauat animam , pondus traxit peccati . 
Sol uapore suo exhalationes terrae generans , nubem attrahit , de qua postea manans pluuia terram inebriat ut fructificet . 
Vapor itaque siue calor solus , Spiritus ipse est a Deo procedens , qui et ipsius amor dicitur . 
Hic ubi uult spirans , et terrena corda in Deum accendens , quasi quasdam exhalationes terrae generat , dum ipsorum gemitus atque suspiria in Deum excitat . 
Unde et Apostolus : Ipse , inquit , Spiritus postulat pro nobis gemitibus inenarrabilibus dum nos uidelicet postulantes facit , et orantes quae suggerit . 
Summa ergo in antiquis patribus haec ad Deum oratio fuit et exspectatio , ut promissum eis mitteret Saluatorem : sicut et de beato illo legitur Simeone . 
Quod et beatus commemorans Augustinus : Intelligite fratres , inquit , quantum desiderium habebant antiqui sancti uidere Christum ! 
Sciebant illum esse uenturum , et omnes qui cupiebant , dicebant : ; O si me illa inueniat natiuitas ! 
O si quod credo in scripturis Dei , uideam oculis meis ! 
; Idem post aliqua de beato illo praedicto sene quasi desiderante et suspirante , et quotidie in orationibus suis dicente : ; Quando ueniet , quando nascetur , quando uidebo ? 
Putas durabo ? 
Putas hic me inueniet ? 
putas isti oculi uidebunt , per quem cordis oculi reuelabuntur ? 
; Dicebat ista in orationibus suis , et pro desiderio suo accepit responsum , quod non gustaret mortem donec uideret Christum Domini . 
De his quoque sanctorum desideriis et uehementissimo clamore cordis illud est Isaiae : Clamabunt ad Deum a facie tribulantis , et mittet eis Saluatorem . 
. . etc Tales igitur clamores uel gemitus fidelium , quasi quaedam erant exhalationes terrarum . 
Ad quorum quidem postulationem et exspectationem , sol sibi uerus uapore suo nubem attraxit , dum operatione Spiritus sancti Verbum Dei de Virgine carnem accepit . 
De qua etiam carae tamquam de nube pluuiam dedit , cum incarnationis eius mysterium praedicatio terris omnibus nuntiauit , et fidei fructum inde extulit . 
Cum hac itaque , ut dictum est , carne , ipso in Aegyptum ueniente , mota sunt simulacra Aegypti , quia inde remota est idololatria , conuersis ad ipsum gentibus . 
Et tunc profecto iuxta Danielem , statua comminuta , lapis ille in montem magnum creuit , et uniuersam terram repleuit : quia eius corpus non solum hanc morientium , quod est Ecclesiae , ubi terrarum fides , dilatauit , cum infidelitatem expulerit . 
Quod denique corpus non solumhancmorientium , sed magis illam uiuentium est terram repleturum . 
Hic est mons ille Domini praeparatus in uertice montium , qui per diuinitatis eminentiam omnium transcendit cacumina sanctorum . 
Qui nobis hodie quasi de ualle nascitur , quia de inferiori sexu et humillima uirgine , summus ille diuinae maiestatis splendor ad humanos hodie prodit obtutus , carnis uelamine obumbratus , ut in nostra saltem uideri possit substantia , qui inuisibilis persistit in sua . 
Haec illa species electri , quam Ezechieli prophetae legimus reuelatam . 
Electrum quippe quaedam est auri et argenti mixtura , in qua et argentum ad claritatem proficit melioris admixtione metalli , et aurum a suo fulgore temperatur , dum inferiori metallo sociatur . 
Sic et Christum unam ex duabus naturis intelligimus personam , in quo diuinitas auro , humanitas uero inferiori comparatur metallo . 
In hac igitur persona , quae Christus est , hoc est Deus et homo , sic sibi diuina et humana coniunctae sunt natmae , ut ille incomprehensibilis diuinae claritatis fulgor , carnis uelamine obumbratus , humanis se oculis temperaret , et suscepta humanitas ad claritatem proficeret , cum uidelicet homo ille quasi quaedam lutea testa , sapientiae supernae illius , cui est unitus , incomparabili luce accensus , nostras illuminans tenebras , tam uerbis quam exemplis , omnium nobis plenitudinem uirtutum exhiberet , et longe puriorem et intelligentia potiorem , quam in paradiso creata esset , nostram repararet naturam . 
Ut autem Verbum Dei carnem de Virgine sumens , hoc se uelamine obumbraret , ipsam quoque Virginem prius obumbrasse dicitur , ut postmodum ex illa sic obumbratum nasceretur . 
Cum enim magnus ille caelestis paranymphus Gabriel archangelus Virgini praedixisset : Spiritus sanctus superueniet in te statim exprimens in quo hic superior aduentus Spiritus sancti consisteret , adiecit dicens : Et uirtus Altissimi obumbrabit tibi . 
Et quod nascetur ex te sanctum , uocabitur filius Dei . 
Virtus quippe Patris Filius dicitur , quem Dei uirtutem et Dei sapientiam Apostolus nominat ; eo quod quaecumque per sapientiam suam disponit , per eamdem potenter efficit . 
Haec igitur Patris coaeterna sapientia obumbrasse Virgini dicitur , quasi uidelicet eam occultasse , et de uniuersa humani generis massa ipsam sibi specialiter elegisse , atque attraxisse , in qua nostrae reparationis operaretur mysterium , et altissimum suae dispensationis compleret arcanum . 
Quod autem nunc a Gabriele dicitur : Virtus Altissimi obumbrabit tibi , et quod nascetur ex te sanctum . 
. . etc . 
hoc in Isaia diligenteriuxta hebraicae linguae proprietatem iam expressum fuerat . 
Ubi enim nos dicimus : Ecce uirgo concipiet , et pariet filium in hebraeo pro uirgine ponitur ' alma ' , quod sonat ; abscondita . 
; Quam igitur ibi Propheta dicit absconditam , hanc nos , secundum assertionem angelicam , dicimus obumbratam . 
Qualiter autem diuina sapientia obumbrauerit Virgini , id est , quam sapienter Deus , ut dictum est , eam sibi occultauerit , illae quoque rationes nos docent , quibus de desponsata nasci uoluit , nec eam grauidam a uiro separari permisit : quem ipsa etiam occurrens infamiae hominum , unigeniti sui patrem appellare decreuit , ne uidelicet conceptus sui uel partus ueritas audita nec credita poenam ei uel infamiam apud infideles magis compararet quam gloriam . 
Duobus itaque modis a Deo dicitur obumbrata , cum et ueritatem partus eius occultauerit mundo , et eam absconderit protegendo : ad illum uidelicet modum , quo dicitur a propheta , protectionem in umbraculum et in absconsionem esse . 
Et illud Psalmistae : Sub umbra alarum suarum protexit me . 
Quod enim protegimus , ne laedatur occultamus . 
Hanc uero Virginis absconsionem illa etiam quae in ea praecesserunt uel quae subsecuta sunt , non incongrue insinuant . 
Missus quippe ad illam angelus ad eam ingressus esse memoratur , ut eam scilicet non in publico cum saecularibus feminis ludentem , sed in occulto uacantem Deo , et tamquam orantem cubiculo clauso reperisse doceretur . 
Cuius etiam corpus nunc usque absconditum humanis obtutibus penitus est subtractum . 
etiam abscondita dicitur , quae in hoc conceptu uel partu nec uiro est cognita , nec naturae uel sexus sui legem experta : ut ei soli huius mysterii ratio reseruetur , qui de absondita natus est absconditus , et de obumbrata processit obumbratus : ut sedentem in tenebris et umbra mortis uera suae lucis claritate mundum illustraret , et qua rediremus ad patriam ipse nobis uiam ostenderet , et facultatem praeberet , et auditum patefaceret . 
Denique nec ipsam Christi genealogiam , quam enarrandam susceperunt euangelistae , usque ad matrem ipsius texuerunt , sed potius ad Ioseph sponsum eius perduxerunt : innuentes quidem huic , non tamen exprimentes , Mariam quoque de stirpe Dauid praecedere ; cum referant eam secundum legem contribuli suo desponsatam fuisse , tamquam in hac quoque sua narratione illud supradictum attendentes propheticum : Generationem eius quis enarrabit ? 
Narrant quippe utrumque , sed non enarrant , et rem tangunt , sed non pertingunt , quia Mariae proximos parentes non exprimunt , magisque seriem generationis ad sponsum , ut dictum est , quam ad sponsam perducunt , ut illius patefacta , huius relinquatur abscondita . 
Unde et hic quoque bene Apostolus Christo Melchisedech comparauit , quod eum sine genealogia esse dicit . 
Sicut enim illius gene ationem Scriptura non exprimit , ita nec humanam etiam Chr isti generationem , ut dictum est , ipsa definit . 
Quod ergo supputata genealogia Ioseph Matthaeus adiecit : Christi autem generatio sic erat non tam ad praecedentia spectare uidetur , quam ad sequentia ubi mox subinfertur : Cum esset desponsata mater eius . 
. . etc . 
Ac si aperte diceretur : Talis est generatio Ioseph ex supradictis patribus usque ad ipsum deducta , sed humana generatio Christi patrem nesciens ex sola est Virgine per operationem Spiritus sancti facta . 
Quam etiam absconsionem ipsi infideles Iudaei ex pr omisso uaticinio profitentes dicunt : Sed hunc scimus unde sit : Christus autem cum uenerit , nemo scit unde sit . 
Legimus homines olim natalium suorum uenerationem celebrare solitos esse , sicut et euangelista commemorat de Herode . 
Postquam uero creator omnium tantam nobis exhibuit gratiam , ut nascendo de Virgine nostram super Angelos sublimiaret naturam ; statim totam hanc natalium nostrorum deferentes uanitatem , ad eius Natiuitatis conuertimur celebrationem , non iam attendentes quando hic nascamur , sed quomodo per ipsum caelo renascamur . 
Cui est cum Patre et Spiritu sancto una essentia , eadem maiestas , et inseparabilis gloria per infinita saeculorum saecula . 
Amen . 
IN CIRCUMCISIONE DOMINI Circumcisionis dominicae seu baptismi rationem quaerentibus , prima nobis occurrit quaestio : Cur illa in antiquo populo praecesserit ? 
Deinde cur postmodum ea cessante baptismus ei successerit ? 
Denique cur post Ioannis aduentum , usque ad quem lex et prophetae , Dominus utraque susceperit : maxime cum id , pro quo auferendo institute dicuntur , nullatenus habere potuerit ? 
Quas quidem tres quaestiones , si Domino annuente soluere poterimus , praesentis intentionis operam consummabimus . 
Nunc de prima primum uideamus . 
Constat ante Abraham a quo circumcisio incoepit , nonnullos extitisse iustos , uelut Abel , et Enoch , siue Noe , et ipsum quoque Abraham per ueram cordis circumcisionem prius quam circumcideretur carne , iustum fuisse : sicut ex testimonio Genesis aperte conuincit , sic de hoc inter caetera scribens ad Romanos : Quid ergo dicemus inuenisse Abraham patrem nostrum secundum carnem ? 
Si enim Abraham ex operibus iustificatus est , habet gloriam , sed non apud Deum . 
Quid enim dicit Scriptura ? 
; Credidit Abraham Deo , et reputatum est ei ad iustitiam . 
; Et post aliqua : ; Dicimus quia reputata est Abrahae fides ad iustitiam . 
; Quomodo reputata est ? 
In circumcisione , an in praeputio ? 
Non in circumcisione , sed in praeputio . 
Et signum accepit circumcisionis signaculum iustitiae fidei , quae est in praeputio . 
. . etc . 
Ex quo liquide conuincit Apostolus , quod is qui ex dominico praecepto primus est in carne circumcisus , ante hanc circumcisionem dum adhuc praeputiatus esset , ex fide sit iustificatus , nec iustitiam ex circumcisione sit consecutus . 
Pro signo autem iustitiae iam habitae circumcisionem suscepit , ut uidelicet inter iorem mentis a uitiis circumcisionem , hoc est iustitiam fidei , exterior circumcisio carnis ostenderet potius quam faceret . 
Interim autem praecedentium patrum iustitia Deo acceptabilis extitit , ut unus eorum , id est Enoch , uitae praesentis aerumnis subtractus , in paradisum uiuus a Domino sit translatus , sicut Ecclesiasticus quoque meminit , et Isidorus de Ortu et Obitu Patrum his asserit uerbis : Enoch meruit in eum locum transferri uiuens , unde fuerat protoplastus expulsus in consummationem mundi restituens cum Elia mortalis uitae conditionem . 
Alius uero cum tota domo sua , id est Noe , a diluuio liberatus , in seminarium humani generis solus reseruari meruit . 
Iob quoque gentilis sanctitas , quem longe post Abraham constat extitisse , adeo dominico testimonio commendatur , ut non sit ei uir similis in terra , nimirum eo tempore quo multi de filiis Abrahae iam circumcisi super erant . 
Quem quidem lex naturalis , sicut et plerosque altos gentiles uer ius iustificauit , quam Iudaeos scripta fecerit . 
De qualibet quidem in eadem epistola , supra commemorans Apostolus ait : Non enim auditores legis iusti sunt apud Deum , sed factores legis iustificabuntur . 
Cum enim gentes , quae legem non habent , naturaliter ea quae legis sunt faciunt , eiusmodi legem non habentes ipsi sibi sunt lex , qui ostendunt opus legis scriptum in cordibus suis , testimonium illis reddente conscientia ipsorum . 
Et post aliqua : Si igitur praeputium iustitias legis custodial , nonne praeputium illius in circumcisionem reputabitur , et iudicabit quod ex natura est praeputium legem consummans te , qui per litteram et circumcisionem carnis praeuaricator legis es ? 
Non enim , qui in manifesto Iudaeus est , neque quae in manifesto est in carne circumcisio ; sed qui in abscondito Iudaeus est , et cir cumcisio cordis in spiritu , non littera : cuius laus non ex hominibus , sed ex Deo est . 
Et rursum : Arbitramur enim hominem iustificari per fidem sine operibus legis . 
An Iudaeorum Deus tantum ? 
nonne et gentium ? 
Immo et gentium . 
Quoniam quidem unus est Deus qui iustificat circumcisionem ex fide , et praeputium per fidem . 
Quod et beatus Hieronymus diligenter attendens , et talium uitam tamquam Deo acceptam commendare non ueritus , quodam loco Matthaeum exponens , ait : Ex eo quod malus seruus ausus est dicere : ; Metis ubi non seminasti , et congregas ubi non sparsisti ; intelligamus etiam gentilium et philosophorum bonam uitam recipere Deum , et aliter habere eos qui iuste , aliter eos qui iniuste agunt , et ad comparationem eius qui naturali lege seruiat , condemnare eos qui scriptam legem negligent . 
Constat ergo in antiquo populo aeque incircumcisos sicut et circumcisos ex fide iustificari : nec eos qui circumcisi sunt , ex circurmcisione hoc , ut iusti fierent , assecutos esse , sed magis ex fide per dilectionem , ut ait Apostolus , operante . 
Quid igitur causae fuerit ut hoc circumcisionis signum solus Abraham cum semine quo , uel quos possidebat tam de cognatione sua quam de alienigenis ex praecepto Domini susceperit , merito quaeritur . 
Ipsam quippe iustitiam , cuius hoc siglrunr esse Apostolus ait , aeque in caeteris , ut dictum est , sicut in Abraham , constat extitisse : nec tamen ad hoc signum eos constringit praeceptum , sed solum , ut diximus , Abraham cum semine quo , uel ad possessionem suam pertinentibus . 
Hinc enim scriptum est , Domino ad Abraham dicente : Statuam pactum meum inter me . 
. . etc . 
, et inter semen tuum post te in generationibus suis foedere sempiterno ; ut sim Deus tuus , et seminis tui post te . 
Daboque tibi et semini tuo terram peregrinationis tuae . 
Et rursus : Et tu ergo custodies pactum meum , et semen tuum post te in generationibus suis . 
Hoc est , quod obseruabitis inter me et uos , et semen tuum post te . 
Circumcidetur ex uobis omne masculinum , et circumcidetis carnem praeputii uestri : ut sit in signum foederis inter me et uos . 
Infans octo dierum circumcidetur in uobis , omne masculinum in generationibus uestris . 
Tam uernaculus quam emptitius circumcidetur , et quicumque non fuerit de stirpe uestra : eritque pactum meum in came mea in foedus aeternum . 
Masculus , cuius praeputii caro circumcise non fuerit , peribit animam illam de populo suo , quia pactum meum irritum fecit . 
Et post aliqua : Sara uxor tua pariet tibi filium , uocabisque nomem eius Isaac . 
Et constituam pactum meum illi in foedus sempiternum , et femini eius post eum . 
Super Ismael quoque exaudiui te , ecce benedicam ei , et multiplicabo eum ualde . 
Pactum uero meum statuam Isaac . 
Quem quidem Isaac solum ad semen Abrahae pertinere , postmodum Dominus patenter indicauit , dicens : Quia in Isaac uocabitur tibi semen . 
Iuxta quod etiam ipsum Isaac uocat unigenitum Abrahae , dicens : Quia fecisti rem hanc , et non pepercisti filio tuo unigenito . 
. . etc . 
Constat itaque neminem circumcisionis praecepto constringi , nisi Abraham cum semine suo , et his qui ad domum uel possessionem eorum pertinent . 
Cuius quidem circumcisionis causam Domimus quoque interserens , ait : Ut sit in signum foederis inter me et uos . 
Ac si aperte dicat : Non ut uos mihi foederet atque iungat , sed ut foederatos ostendat . 
Rufinus quoque , iuxta Origenem epistolam Pauli ad Romanos exponens , occasionem huius praecepti de circumcisione facti tam in hoc quam in caeteris diligenter assignat ex uerbis ipsius legis , quae praecepta eius ad solos Iudaeos , quae ad omnes generaliter homines pertineant . 
Discutiamus , inquit , utrum hoc mandatum etiam eos , qui ex gentibus crediderant , constringat . 
Nunquam fecit proselyti , id est aduenae mentionem : sed uernaculum seruum uel pretio emptum circumcidi iubet , non liberum . 
Perscrutemur ergo Leuitici legem : ; Loquere , inquit , filiis Israel , et dices ad eos : Mulier si peperit masculum , octaua die circumcidetur . 
. . etc . 
; Intueamur et hic , quemadmodum de lege circumcisionis tantum ad filios Israel Moises loqui iubetur , et alienigenarum nulla sit mentio : cum in quibusdam mandatis non solum filiis Israel , sed et proselytis , id est aduenis , loquatur , necessario utique obseruanda distinctio est , quia sicut ibi dicitur : ; Loquere ad Aaron ; ; et alibi : ; Ad filios Aaron ; ; et alibi : ; Ad leuitas ; ; certum est non subiacere reliquos his legibus etiam quae filiis iubentur , nec alienigenae memoria ulla sit . 
Non est putandum comm une esse mandatum , ubi appellationis habetur exceptio . 
Sic ergo non alius circumcisionis lege constringitur nisi ex Abraham originem trahens , uel uernaculus eorum uel pretio emptus . 
Vis autem uidere , quia sicubi uult etiam alienigenas lege connecti , significanter ostendatur ? 
Audi quid scriptum sit : ; Homo ex filiis Israel et aduenis , quicumque manducauerit omnem sanguinem , animam illam disperdam : quia anima omnis carnis sanguis illius est . 
Et ego dedi uobis ut ex ipso super altare propitiaretur pro animabus uestris , quia sanguis pro anima expiabit . 
; Vides ergo hanc legem , quae aduenis data est , obseruari et a nobis , qui ex gentibus credimus ? 
Ergo legem de obseruatione sanguinis communem cum filiis Israel et gentium suscepit Ecclesia . 
Haec namque ita intelligens in lege scripta , tunc beatum illud apostolorum concilium decernebat , decreta gentibus scribens , ut abstinerent a sanguine et suffocato . 
Verum requires fortasse , si etiam de suffocato communis filiis Israel cum aduent data sit lex . 
Audi : ; Homo , inquit , ex filiis Israel , et ex aduenis qui sunt ex uobis , quicumque uenatus fuerit feram aut auem quae manducatur , effundat sanguinem eius , et cooperiat terra , quia anima omnis carnis sanguis illius est . 
; Verum quia inter illa , quae de Leuitico superius protulimus , etiam hoc refertur : ; Homo ex filiis Israel uel aduenis qui sunt in eis , quicumque fecerit holocaustum aut sacrificium , et ad ostium tabernaculi non adduxerit illud facere Domino , exterminabitur de populo quo . 
; Et per hoc uidebitur etiam de gentibus Ecclesia holocaustis obnoxia fieri . 
Non ut faciat iubet , sed si forte fecerit , quomodo facere debeat , docet . 
Certum est enim quod , cum Hierosolymis templum constaret , et religio tradita patribus uigeret , plurimi etiam gentium ueniebant ad templum adorare et offerre sacrificium . 
Sed hoc quondam in loco uno fieri praeceptum est , de quo etiam hic mandat , ut ad ostium tabernaculi iugulanda uictima deducatur : tandiu potuit legitime fieri , quamdiu status loci permansit incolumis . 
Denique Saluator ad decem leprosos , quos mundauerat , inquit : ; Ite , ostendite uos sacerdotibus , est offerte pro uobis hostias , sicut praecepit Moyses . 
; Nunc uero quid exigitur ab aduenis , quod exhibere quidem nec propriis cultoribus licet ? 
Quam quidem dominicae rationis causam si diligentius inspiciamus , facile est ad omnem obiectionem nos satisfacere . 
Primus Abraham de terra Chaldaeorum et cognatione sua diuino eductus imperio , propriae terrae promissionem sibi et semini suo suscepit a Domino : in qua uidelicet terra populus Dei a gentibus uiueret separatus , et diuino cultu seruiret expeditus , cum antea fideles passim cum gentibus habitare et uictitare consueuissent . 
In hac igitur terra tamquam in ciuitate quadam populum suum Dominus congregaturus , et a gentibus eum tam loco quam uita segregaturus , decreuit ei legem instituere , a circumcisione inchoans . 
Unde , ut supra meminimus , facta promissione terrae , qua populus Dei ab infidelibus disiungeretur , et Domimo firmius coniungeretur ac foederaretur , statim circumcisionis praeceptum inducitur , quod sit uidelicet in huius foederis signum . 
Ex genitali quippe membro humanae generationis est propagatio . 
Hoc igitur membrum circumcisum Abraham et suos a ritu et moribus originis suae , id est infidelium Chaldaeorum , segregatos esse ostendit , et hac carnis exspoliatione iam eos ueterem et carnalem exuisse hominem , et nouum ac spiritalem induisse , qui secundum Deum creatur et renouatur de die in diem ; ad quod etiam huius signi consideratione praecipue admonerentur . 
Cuius insuper signi , quasi diuini cuiusdam in homine signaculi , non mediocre commodum Dominus praeuidebat ad fidelium salutem tutius rnuniendam , et eos ab infidelibus maxime diuidendos . 
Constat quippe tantas esse carnalis uoluptatis illecebras , ut facile homines ad idololatriam quoque istam concupiscentia inclinet , sicut de summo sapiente actum est . 
Ne igitur fideles infidelibus feminis copulati , in ritu earum transirent , et a Domino recederent , quasi quadam maceria interposita , hoc signo maxime , talium copularum familiaritatem abscidit : ut si uidelicet rursum filii Dei filias hominum concupiscerent , illae tamen eorum copulam spernerent , huius membri detruncationem tamquam turpissimam abhorrentes : et illi contra hoc signo foederis Dei membra sanctificata a turpitudine infidelium seruarent intacta . 
Unde et populus Israel eo tempore , quo in deserto segregatus a gentibus fuit , nequaquam circumcidi compulsus est . 
Tunc uero maxime hanc maceriam interponi necesse fuit , cum in Abraham fidelium peregrinatio inter infideles coeperit , et in ea cuius iam acceperat promissiomem terra . 
Facile namque peregrinantes ab incolis qua possum occasione familiaritatem captant , quam ex matrimoniis maxime contrahi constat . 
Quo quidem contactu si populus Dei populo Chananaeorum uinciretur , difficile illum delere , uel a terra expellere sustinerent , sicut postmodum diuino actum est consilio . 
Solet etiam communio mensae maximum familiaritatis uinculum esse . 
Unde et lex postmodum delicatos interdicens cibos , hanc quoque familiaritatis abstulit occasionem . 
Et quo difficilioribus obseruantiis Iudaeos implicuit , tanto amplius ab eis gentes remouit , et maiores inimicitias hac interposita maceria peperit . 
Quod quidem tunc fieri opus fuit , cum nondum gentilem populum uocare Deus decreuerit , sed tantum iudaicum . 
In plenitudine uero temporis gratiae , cum gentilem quoque populum sua uocatione dignaretur Deus , ut Ecclesiam in duos populos dilataret , et eos sibi capiti in uno corpore coniungeret , et magna inuicem concordia ligaret , illam legalium obseruationum maceriam remouit , quae inimicitias pepererant , ut sic eos adinuicem uinculo caritatis colligaret . 
Quam quidem diuini consilii prouidentiam summus Ecclesiae doctor et specialis gentium magister ad Ephesios scribens his aperit uerbis : Propter quod memores estote , quod aliquando uos gentes eratis in carne , qui dicimini praeputium , ab ea quae dicitur circumcisio in carne manufacta , quia eratis illo tempore sine Christo , alienati a conuersatione Israel , et hospites Testamentorum , promissionis spem non habentes ; sine Deo in hoc mundo . 
Nunc autem in Christo Iesu , uos qui aliquando eratis longe , facti estis prope in sanguine Christi . 
Ipse est enim pax nostra , qui fecit utraque unun , et medium parietem maceriae soluens inimicitias in carne sua , legem mandatorum decretis euacuans ; ut duos condat in semetipsum , in unum nouum hominem , faciens pacem , et reconciliet ambos in uno corpore Deo . 
. . etc . 
Iudaei quippe quasi peculiaris populus Dei de legitimis suis gloriantes quamdiu lex statum suum obtineret , semper gentes despicerent , nec se illis aequari paterentur . 
Qui etiam post Euangelium de praeterito statu legis adeo intumescebant , ut hoc sibi priuilegio singularem in Ecclesia praerogatiuam uindicarent . 
Ad quam quidem superbiam maxime reprimendam Apostolus frequente in epistolis opera legis et eius gloriationem deprimere uel extenuare compellitur , et ea omnino remouere decreuit ; ne uidelicet de his Iudaei gentibus insultarent , aut gentes eorum legi se subdere prorsus dedignarentur , de qua illi maxime aduersus eos gloriabantur . 
Quam quidem Apostoli discretionem in tantum postea sancti patres aemulati sunt , ut cum in gentibus ecclesiasticas dignitates secundum pristinos ciuitatum gradus ordinarent , in illo Hierosolymam honore illam quondam Dei egregiam ciuitatem extulerunt ; immo ipsam adeo depresserunt , ut eam metropoli subiugarent : ne forte priuilegio ciuitatis suae uel templi gloriari superbus ille posset populus , sicut nec uel caerimoniis suis . 
Unde nec in illis parasceuae solemnis orationibus , cum pro gentilibus et hereticis quoque siue schismaticis genua flectamus , solos in hoc Iudaeos praeterimus , qui genu flexo illudentes Domino dicebant : Aue , rex Iudaeorum . 
Sicut autem lege cessante , perfectior Euangelii doct ina successit , ita post circumcisionem , baptismi subiit sacramentum , quod tam uiros quam feminas aeque sanctificat , et eum iam uenisse demonstrat , qui nos a peccato penitus abluat , et ipsam etiam pecccati poenam caelos reserando deleat . 
Unde et bene hoc sacramentum super totum hominem , non in aliqua eius parte agitur : quo post Saluatoris hostiam ita penitus peccatum deletur , ut poena quoque peccati omnino relaxetur . 
Quod etiam sacramentum tanto amplius dominici aduentus gratiam commendat , quanto et ad salutem perfectius est , et ad tolerandum leuius , ut tanto lex noua sit gratior , quanto quae praecessit fuerat onerosior : et qui legis iugum ferre consueuerant gentiles , nulla sacramentorum difficultate uel multitudine territi repellerentur . 
A quo quidem oneris grauamine ad euangelicam libertatem Dominus inuitans aiebat : Venite ad me qui laboratis et onerati estis . 
Tollite iugum meum super uos , et discite a me quia mitis sum . 
Iugum enrm meum suaue est , et onus meum leue . 
Ut enim legalium uindictarum seueritatem praetereamus , ubi Dicitur : Dentem pro dente . 
. . etc . 
quis uitam tenera parte corporis acutis lapidibus circumcidi non horreat ? 
Non enim alio instrumento hanc fieri lex monstrat , cum et Sephora uxor Moysi sic filium circumcidisse scribatur , et Iosue cultris lapideis ex praecepto Domini populum circumciderit : quanquam id modo pro difficultate rei nequaquam Iudaei obseruent . 
Quod diligenter apostolorum princeps considerans , manifeste fatetur , neque se , neque patres suos iugum legis portare potuisse . 
Nec solum perfectione uel lenitate sui baptismus commendatur , uerum etiam quadam in semet specie decoris adornatur , cum uidelicet quaelibet anima Deo copulanda huius ablutione sacramenti conuenienter innuat , neminem ei , nisi qui a sordibus peccati lotus fuerit , sociari . 
Quoddam namque specialis desponsationis coniugium in baptismate cum Deo inimus , cum prius in scrutinio catechuminorum ei sponsione nostra foederati et quasi desponsati , postmodum in baptismo corpori eius , quod est Ecclesia , conuenimur ; tamquam si sponsa post balneum in amplexus sponsi suscipiatur . 
Sunt qui etiam circumcisionem ad originalis peccati , siue actualium quoque remissionem dixerint fuisse necessariam , et ob hoc institutam . 
Nobis autem illa , quam supra reddidimus , causa probabilior atque rationabilior uidetur ; cum uidelicet constet priores iustos hoc sacramento nequaquam eguisse , nec feminas , quae eisdem obligatae sunt peccatis , et a quibus peccatum incoepit in nobis , hoc sacramento sanctificari . 
Quis etiam dubitet antiqua sacramenta excellentiae nouorum multum derogatura esse , et in maximum errorem nos tractura , si ipsa quoque cum nouis pariter remanerent : tamquam haec scilicet sine illis sufficere non ualerent ? 
Haec ad propositas duas priores quaestiones : de institutione scilicet circumcisionis seu legis , et postmodum cessatione , dicta nunc sufficiant . 
Superest autem , ut tertiae respondentes , praesentem operam consummemus . 
Cur uidelicet Dominus legem finiens , et Euangelium inchoans , ipsa etiam quae finiuit legalia suscepit , quasi nos suo adhortans exernplo , ut a lege incipientes , in Euangelio consummemur , nec sic ad noua transeamus sacramenta , ut derelinquamus antiqua . 
Et quippe , ut Salomon ait : Oculi sapientis in capite eius . 
Quod quasi exponens apostolus : Qui dicit se in Christo , inquit , manere , debet sicut ille ambulauit et ipse ambulare . 
Sicut ergo Dominus , qui ait : Non ueni soluere legem , sed adimplere post circumcisionem suscepit baptismum , post ueteris Paschae sacrificium celebrauit nouum ; ita nos eius uestigia sequentes , ab his minime , inquies , conuenit declinare . 
Sed id profecto recte diceretur , si eadem nunc in nobis ratio esset , quae in illo quondam extitit . 
Ut enim scandalum declinaret , et hoc quoad possemus , uitandi formam nobis praeberet , antiqua suscepit sacramenta . 
Alioquin aperte reus legis crederetur , et a semine Abrahae et toto Iudaeorum populo penitus alienus , unde promissus exspectabatur . 
Iuxta namque Domini sententiam , quisquis in illis circumcisus non fuerat , de populo suo peribat , cum sine hoc sacramento nemo tunc posset connumerari Iudaeis , sicut nec modo sine baptismo christianis . 
Unde et pro scandalo Iudaeorum uitando in exordio nascentis Ecclesiae , nondum euangelica ueritate roborata , in tantum apostoli superfluis iam legis operibus dispensatiue ad tempus consenserunt , ut Paulus ipse maximus legis persecutor Timotheum discipulum circumcideret , et ipse postmodum ex consilio Iacobi , et qui Hierosolymis erant fidelium , assumptis quibusdam aliis uiris secundum Nazaraeorum ritum obseruare se legem exhiberet . 
Qui tamen postmodum de ipsa legis simulatione Petrum manifeste arguit , ubi iam uidelicet euangelicam ueritatem confirmatam esse intellexit : diuersis itaque de causis , sed utrisque rationabilibus , Deus tam antiqua quam noua suscepit sacramenta . 
Illa quippe , ut dictum est , pro uitando scandalo , haec in nostrae imitationis exemplo . 
Sicut enim mediator Dei et hominum factus duas in se naturas habuit , diuinam scilicet atque humanam , quas reconciliare uenit : ita duos populos sibi coniungens , et quasi duos parietes lapis angularis colligans , tam priorum fidelium quam posteriorum sacramenta suscepit : ut iuxta illud Apostoli : Omnibus omnia factus , omnes lucrifaceret . 
Si enim se a sacramentis Iudaeorum subtrahens eos scandalizaret , magis eos a se repelleret , quam sibi alliceret . 
Quisquis enim ab his inter quos uiuit , dissimilem uitam eligit , magis eorum familiaritatem sibi tollit . 
Unde et angeli hominibus olim apparentes , cum nec hospitio nec cibo egerent , haec tamen pro necessitate postulantes uel accipientes , tanto nos sibi eos familiariores reddebant , quanto infirmitati nostrae magis condescendebant , et eorum ad quos ueniebant consuetudinem non respuebant . 
Hanc et Dominus prouidentiam tenens , nihil in cibis uel in humana conuersatione praeter peccatum tam a se quam a discipulis uitari decreuit . 
Qui si etiam legis onera non suscepisset , nequaquam postmodum hanc remouisse uideretur , tam propter mutilationem eius , quam propter grauamen ipsius . 
Qui nunc profecto amplius a nobis diligendus uidetur , quoniam et illius onera propter nos ipse suscepit , et ab ipsis postmodum nos liberauit . 
Sunt et alia nonnulla , quae et Dominum egisse meminimus , et ea tamen salubriter declinamus omnino , uel alio tempore et alio modo conuenienter celebramus . 
Legimus quippe ad nuptias Dominum inuitatum cum matre et discipulis conuiuio illi interfuisse : quod nunc quidem prouida dispensatione sacerdotibus Christi locis specialiter obtinentibus a sanctis patribus interdictum est penitus . 
Alia quippe in illo ratio fuit , alia in nobis . 
Nostra namque infirmitas ad tentationem prona , in conuiuiis maxime non solum religionis , uerum etiam communis honestatis modum excedit . 
Nec ille ad nuptias tam propter conuiuium , quam propter miraculi beneficium , quo se manifestaret , et in se discipulos confirmaret , uenire dedignatus est . 
Quod diligenter Euangelista considerans , ait : Et crediderunt in eum discipuli eius . 
Scimus et ipsum post baptismum statim in eremum condescendisse , et quadraginta dierum ieiunium tunc inchoasse , et sic consummasse , nec ipsos apostolos ab eo sacramentum corporis et sanguinis sui ieiunos accepisse . 
Quae tunc quidem sic fieri oportebat , et nunc aliter alia ratione in consuetudinem uenerunt Ecclesie . 
Sic et Dominus , ne Iudaeos scandalizaret , circumcisionem suscepit , et nos postea , ut dictum est , repelleremus , hanc omnino respuimus . 
Multa quippe sunt , quae secundum temporis opportunitatem alio tempore sunt probanda , et alio improbanda , etsi ab eisdem prius et postmodum gerantur personis . 
Habent quippe in omnibus loca et tempora suas rationes , secundum quas in eis eadem modo fieri , modo uitari conuenit . 
Adeo pro scandalis uel repulsione gentium uitandis , quaedam nunc a nobis legitima caueri manifestum est , utpote circumcisionem et sabbati seu festorum obseruationes , et sacrificiorum ritum , siue quorumdam abstinentiam ciborum ; quod in quibus apostoli uel sancti patres nullum praesenserunt scandalum , immo aliquid utilitatis uel decoris intellexerunt , ea retinere non abhorruerunt . 
Unde et adhuc Quatuor Temporum ieiunia celebramus , et ipsos ecclesiasticorum officiorum gradus , ab ostiario scilicet , uel ab ipsa etiam clericatus tonsura usque ad episcopum , necnon et sacerdotalis uel ecclesiastici cultus ornamenta ex antiqua retinemus et confirmamus auctoritate ; ueluti candelabra , coronas , et uela ; ecclesiarum quoque dedicationes , uel altarium consecrationes , in tantum ex antiquitate suscepimus , ut in his peragendis nihil fere nisi de Veteri Testamento cantetur uel recitetur : ubi et ad antiquae aspersionis exemplum hysopum et cinerem adhibemus . 
Quis etiam illud intelligens : Tu es sacerdos in aeternum secundum ordinem Melchisedech ignoret nostri sacrificii formam legem etiam praecessisse , et inde originem seu testimonium accepisse ? 
In quo quidem nos latino azymo uescentes , aliquam etiam de ueteri pascha retinemus figuram , iuxta illud Apostoli : Itaque epulemur non in fermento ueteri , sed in azymis sinceritatis . 
Ipsam denique mixturam salis et aquae in aspersionem fidelium quotidianam exemplo Elisaei conficimus , sicut et ipsa benedictionis uerba testantur . 
Cum igitur aliqua ex antiquitate retineamus , aliqua respuamus , causae uel opportunitates pensandae sunt in singulis . 
Quod quidam minus attendentes , inde omnia iam respuenda iudicant , quia figurae fuerunt subsecutae ueritatis , et per Christum iam completae . 
Unde merito illa iam omnino superflua censent , ubi quam praefigurabant ueritas completa est : ne forte si adhuc cum ipsa ueritate retinerentur figurae , quae ipsam praesignarunt , adhuc exspectaretur futurum quod iam est completum . 
Sed iuxta hanc profecto rationem , omne rei futurae sacramentum uel figuram mysticam manere non conuenit postquam res eius compbeta est . 
Unde et coniugium , quod Christi et Ecclesiae continet sacramentum , uel ipsam regum et sacerdotum unctionem , cum his , quae praediximus a nobis retineri , cessari iam oportet . 
Ut iam uidelicet nec sacrificium Melchisedech in figuris sequamur , nec altaria chrismate consecremus , nec ecclesias dedicemus , nec candelabra in ecclesiis erigamus , et caetera quae diximus penitus remoueamus . 
Quod quia nemo fidelium uel discretorum approbat , constat aliquas esse rationes , cur ex Veteri Testamento nonnulla in rerum signis sicut in uerbis omnia retinemus . 
Quamuis enim prolationes uerborum manifestius quam figurae sacramentorum demonstrent id quod significant , nulla tamen Veteris Testamenti uerba respuimus , etiam cum aliter loqui uidentur quam se iam rei ueritas habeat : ueluti cum dicitur : Ecce uirgo concipiet . 
Quid ita mirum , cum tam rebus quam uerbis ea quae nunc completa sunt Vetus Testamentum praenuntiet , nonnulla eius sacramenta post rerum etiam completionem suscipiamus , cuius , nulla respuere uerba praesumimus ? 
Tanto quippe maior est concordia Veteris et Noui Testamenti , et hoc ex illo magis confirmatur , quanto non solum uerbis , uerum etiam rebus ipsis coniuncta uidentur . 
Notandum uero quod solis infantibus circumcidendis certum penitum tempus , id est octaue dies , quia eos solos , qui innocenter uiuunt , quasi modo geniti infantes , rationabiles , sine dolo , certum est ad illius uerae octauae gaudia peruenire : ubi tam animarum quam corporum ueram ac perfectam circumcisionem assequimur , ueterem penitus hominem tam per culpam scilicet quam per poenam exuentes , ubi mens omnino sit libera , et caro a corruptione uel passibilitate pariter aliena . 
Totum quippe tempus uitae praesentis septem diebus comprehenditur . 
Unde merito perpes illa sanctorum claritas , quae post septenarium huius uitae sequitur , octaua nominatur . 
Iuxta quod psalmi qui specialiter ad resurrectionem pertinere uidentur , intitulari pro octaue dicuntur . 
Legimus a Iosue filios Israel cultris petrinis secundo circumcisos esse , cum post transitum Iordanis iam in terra promissionis essent introducti . 
Populus quippe de Aegypto egressus , et in eremo defunctus , filios in deserto natos incircumcisos reliquerat . 
Quos postmodum Iosue circumcidens , secundo circumcidisse filios Israel dicitur : non quidem , iuxta historiam , in eisdem personis conuenientius accipere possumus . 
Multi quippe alii in populo Iudaeorum multos circumciderunt , et nemo praeter Iosue secundam circumcisionem dicitur peregisse . 
Legimus Abraham priorem circumcidi uel circumcidisse , primo quidem Ismaelem et uernaculos suos , postea uero Isaac . 
Sephoram quoque uxorem Moysi cum acutissima petra filium circumcidere Dominus coegit . 
Nulla tamen harum circumcisionum secunda siue prima dicta est , uel ex ordine distincta , nisi quae a Iosue memoratur facta . 
Unde igitur iste solus secundo circumcidisse dicatur , uel cuius primae comparatione haec secunda circumcisio uocetur , non facile solui credo , nisi ad allegoriam stylo conuerso . 
Ad quam nos quidem Apostolus inuitans : Haec , inquit , omnia in figura contingebant illis . 
Secunda autem circumcisio dicitur , cum terrae promissionis haeredes efficimur , hoc est cum terram uiuentium in illa felici , quam diximus , octaua consequimur . 
Prima uero est circumcisio , quae hic mentem et carnem a uitiis , uel carnalibus illecebris , quantum nobis datum est abscindimus , ut illan quam supra meminimus , ueram et integram circumcisionem illic assequamur , a uero scilicet Iosue , id est Iesu nostro , immo omnium Saluatore . 
Hic quippe ille Iosue , qui Moysi successit , et in terram promissionis introduxit , tam nomine ipso quo Iosue dicitur , id est Iesus , quam factorum quorum excellentia specialiter exprimere uidetur . 
Qui , ut dictum est , Moysi succedens , et populum de Aegypto profectum in terram promissionis introducens , quod ille incoepit , consummauit : quia lex per Moysem tam significata quam data , nihil , ut ait Apostolus , ad perfectum adduxit . 
Impossibile enim est , inquit , sanguine hircorum aut taurorum auferre peccata . 
Unde Moysi Iosue succedere necesse fuit , quia frustra processisset legislator , nisi sequeretur saluator . 
Qui profecto post transitum Iordanis introductos in terram promissionis cum petra circumcidit , dum uidelicet nos in baptismo regeneratos , atque ad supernae uocationis haereditatem perductos , ueram sibi nobis circumcisionem per semetipsum in petra figuratum tribuit , cui est cum Patre et Spiritu sancto aequalis gloria , coaeterna maiestas , per infinita saeculorum saecula . 
Amen . 
IN EPIPHANIA DOMINI Epiphaniae praesens solemnitas uocabuli sui proprietatem multis et uariis rerum euentibus mundo exhibuit . 
Quod enim Theophania uel Epiphania graece dicitur , id latine Dei apparitio , uel superapparitio nuncupatur . 
Saluator igitur mundi , post illam temporalis sui ortus apparitionem , qua de utero prodiens Virginis carne se uisibilem mundo praebuit , et in praesepio pastoribus innotuit , una postmodum per reuolutionem temporum die , signis mirabilibus sese amplius manifestare decreuit : ut qui eum ex Scriptura non cognoscerent , rerum saltem admiratione traherentur ad fidem . 
Nouum quippe caelestis regis ortum in ferris noua stella magis reuelauit , et super baptizatum Dominum , coelis apertis , et columba in eum descendente , et paterna uoce de Filio testificante , non solum , populo circumstanti , uerum etiam ipsi Baptistae Ioanni plenarie , quantus esset , innotuit , sicut et ipse Ioannes profitetur dicens : Quia uidi Spiritum descendentem quasi columbam de caelo , et mansit super eum . 
Et ego nesciebam eum Sed qui misit me baptizare in aqua , ille mihi dixit : ; Super quem uideris Spiritum descendentem et manentem super eum , hic est qui baptizat in Spiritu sancto . 
; Et ego uidi , et testimonium perhibui , quia hic est filius Dei . 
Denique miraculo aquae in uinum conuersae diuinitatis eius potentia declaratur , sicut euangelista commemorat dicens : Hoc fecit initium signorum Iesu in Cana Galilaeae , et manifestauit gloriam suam . 
Et crediderunt in eum discipuli eius . 
Nunc igitur singulas istas reuelationes Domini ordine prosequentes , ad praesentis diei gloriam incoeptam consummemus operam . 
magi , primitiae gentium , ad fidem primo tracti fuerunt , ut qui maxime erroris tenuerant magisterium , ipsi postmodum etiam suae conuersionis exemplo fidei facerent documentum , et magistrorum conuersio discipulorum maxima fieret aedificatio : sicut et in Gamaliele , Nicodemo , Paulo , Dionysio Areopagita , et multis aliis tam in lege quam in philosophia praeminentibus , postmodum actum est . 
Quis enim magos , siue ariolos in tantum detestandos esse ignoret , ut non solum ipsos , sed etiam quemlibet ad eos declinantem lex interfici iubeat ? 
Quorum nefariam et execrabilem doctrinam a daemonibus inuentam atque assumptam , ipse quoque Hieronymus in Isaiam his asserit uerbis : Magi ab oriente docti a daemonibus , uel iuxta prophetiam Balaam intelligentes natum filium Dei , qui omnem artis eorum destrueret potestatem , uenerunt Bethlehem , et ostendente stella , adorauerunt puerum . 
Isidorus quoque , Etymologiarum lib . 
IX , magorum etiam proprietatem distinguens : Magi sunt , inquit , qui uulgo malefici , ob facinorum magnitudinem nuncupantur . 
Hi elementa conuertunt , turbans menses hominum , ac sine ullo ueneni haustu uiolentia tantum carminis interimunt . 
Unde et Lucanus : Mens hausti nulla sanie polluta ueneni Incantata perit . 
Daemonibus enim accitis audent uentilare , ut quisque suos perimat malis artibus inimicos . 
Hi etiam sanguine utuntur et uictimis , et saepe contingunt corpora mortuorum . 
Quod uero ait Hieronymus , quod edocti a daemonibus magi uenerint quaerere Saluatorem , per quem magisterium suum destrui formidabant , non ita accipere cogimur , ut hac eos intentione diabolica suggestio uel exhortatio mitteret , ut se ad Dominum Christum conuerterent , sed magis ut eum inquirendo proderent , quem Herodis siue Iudaeorum nequitia ad perdendum inueniret ; quasi ab eo metuentes , uel summum eum magum , uel maleficum opinantes , ad quem tam cito magos confluere uiderent . 
Unde et callide eos ad Herodem et metropolim Iudaeorum urbem primo direxit , ut consulendo eos proderent quem quaerebant . 
Qui enim concubitus hominum quando fuerit non ignorat , non immerito uidetur agnouisse eum de Virgine natum fuisse , cuius nullum nouerat concubitum , et siue per angelum ad Mariam primo missum , siue per Angelos postmodum pastoribus apparentes , uel certum habere uel suspicatum esse quam excellens ipse fuerit , et suae contrarius malignitati . 
Cui etiam normulla alla praecedentia signa , quae in historiis continentur ecclesiasticis , satis indicio potuerunt esse , quanta rerum in proximo naturus excellentia praemineret . 
Qualia quidem sunt illa quae Paulus Orosius Antiquitatum ab urbe condita libro VII commemorat . 
Docet quippe ibi , Augusto Caesare ab Oriente triumphos importante , tantam a Domino pacem mundo esse collatam , ut ipse Augustus sopitis finitisque omnibus bellis , iam portas pacis prorsus obstruxer it , cuius in templo arma conseruabantur ; ut etiam iuxta litteramr illa impleretur Isaiae prophetia , qua pax mundo maxima in aduentu Domini fuerat promissa , cum dicitur : Et conflabunt gladios suos in uomeres , et lances sues in falces . 
Non leuabit gens contra gentem gladium , nec exercebuntur ultra ad praelium . 
Hodie , inquit praedictus Paulus , primum ille Augustus consalutatus est , atque ea die summa rerum et potestatum pemes unum esse coepit et mansit , quod Graeci monarchiam uocant . 
Porro autem hunc esse eumdem diem dicit III idus Ianuarii , quo nos hodie regi summo Epiphaniae laudes excolimus . 
Ad quem etiam hodie quasi salutandum atque adorandum , fideles gentium primitiae magi conuenerunt , quasi eum alterum Augustum , immo plus quam Augustum aestimantes , quem caelum pariter et terra tantis signis praedicarent tam apud Romam , quae caput erat gentium , quam apud Hierosolymam metropolim , ut dictum est , Iudaeorum . 
Refert quippe idem Paulus in eodem tractatu , praedicti tempore imper atoris , hora circiter tertia , repente liquido serenoque die circulum ad speciem caelestis arcus orbem solis ambisse , et Romae sub eodem Caesare de taberna meritoria olei largissimum liquorem per diem integrum emanasse Quae profecto quid aliud praetendebant , nisi eum eodem tempore nasciturum esse , qui tanr caeli quam terrae monarchiam obtineret ? 
Quid enim praedicta corona solis , aut de terra unctio profluens , nisi caeli pariter ac terrae promittebat regem ? 
Ipse quippe Saluator tam sol iustitiae , quam Christus a chrismate , id est unctus ab unctione , nuncupatus est . 
Haec autem secundum humanam naturam large eius unctio est , illa spiritalium donorum et septiformis gratiae plena et per fecta ei facta collatio , de qua ipsi dicitur : Unxit te Deus tuus oleo laetitiae prae consortibus tuis . 
De huius plenitudine unctionis , sicut scriptum est , omnes accepimus , tamquam de taberna exuberanter oleum manat , secundum quod ei dicitur : Oleum effusum nomen tuum . 
Quasi namque taberna quaedam eius seu tabernaculum assumpta humanitas fuit , in qua , ut Apostolus meminit plenitudo diuinitatis corporaliter inhabitabat . 
De hac itaque ipsius humanitate , diuinae gratiae donis , ut diximus , inuncta ; hoc in nobis gratia deriuante , quasi de taberna oleum per totum diem manans exuberat . 
Diem autem totum hunc tempus gratiae uocat , quod aduentus sui praesentia Dominus illustrauit , de quo illud est Apostoli : Nox praecessit , dies autem appropinquauit . 
Per hanc totam diem oleum indeficienter a capite illo nostro defluit ad membra , cum de eius plenitudine tempus hoc gratiae specialiter dicatur . 
Unde hoc ipsum eius nomen , quod Christus est , ad huius quoque gratiae abundantiam denotandam , quasi unguentum in nobis effusum atque dilatatum recte dicitur , dum ex eius nomine insigniti , a Christo uocamur christiani . 
Meritoria autem taberna illa domus aestimatur , ubi emeriti milites fouebantur . 
Quae tanto magis eorum necessitatibus quotidianis sufficere poterat , quanto amplius eius porticus uenalium rerum abundabat copia . 
Hoc in loco , Basilica S. Mariae , quae ideo fundentis oleum agnominata Romae adhuc ostenditur , celebris habetur . 
Merito autem domus illa , quae propitiationis bene merentibus existebat , assumptae a Domino humanitati comparatur , per quam uniuersis fidelibus propitiatus est Deus . 
Quis enim Spiritu sancto suggerente factum esse non uideat , cum in tanta sublimatus gloria Augustus praemineret , se Dominum uocari omnino interdixerit , nec uel ioco id se appellari , sed solummodo Augustum permitteret ; quasi quadam diuina dispositione uenturo Christo huius appellationis decus reseruaret , qui discipulis ait : Vos uocatis me magister et Domine , et bene dicitis : sum etenim . 
Unde et eius humilitatem Dominus ipse respiciens , [ cum ] ait : Qui se humiliat exaltabitur ipsum Augusti nomen proprium adeo extollere decreuit , ut deinceps romani imperatores se generaliter Augustos uocitari gloriarentur : et quod prius proprium atque personale , factum est generale uocabulum et imperiale . 
Patenter eum auunculo suo Iulio Caesari in humilitate contrarium uidemus , cum ille , ut Lucanus quoque meminit , omnium dignitatum gradus in se retinens , iam non se numero singulari , sed plurali proferri permitteret , non se iam quasi unum hominem , sed plures iuxta dignitatum multitudinem considerans . 
Quem adhuc nostra superbia quantum ualet aemulans , non solum rerum , sed etiam nominum gloriam in tantum amplectitur , ut non solum abbates , uerum etiam domini uocari gloriemur ; et magnae imputemus iniuriae nos qui humiliores esse debemus , si in appellatione nostra subiecti alterum praetermittant uocabulum . 
Sed nec illud a tempore gratiae et uerae libertatis alienum est , quod omne seruorum genus a suo penitus dominio remouit , nec a se aliquem seruitute opprimi ferret , sed omnium libertate gauderet , quibus tamquam amicis prodesse magis quam tamquam seruis praeesse eligeret , et amari potius quam timeri appeteret . 
Qui etiam in tantum seruitutem a regno suo studuit extirpare , ut , sicut praedictus historiographus meminit , omnes seruos , quorum dominos reperit , eis restituerit , caeteros uero seruos omnes necari fecit : ne uidelicet eorum posteritas in regno remaneret . 
In quo quid aliud praesignabat , quam cbristianam libertatem futuram , et seruitutem tam legis quam peccati per Christum remouendam , qui ait : Iam non dicam uos seruos , sed amicos . 
Et alibi : Si uos , inquit , filius liberauerit , uere liberi eritis . 
Hinc et Apostolus tempus timoris sub lege a tempore gratiae distinguens , conuersis inter Romanos Iudaeis scribit : Non enim subditi estis iterum in timore . 
. . etc . 
Idem ad Galatas : Vos , inquit , in libertatem uocati estis fratres : tantum ne libertatem in occasionem detis carnis , sed per caritatem seruile inuicem . 
Sunt qui praedictos magos non sic appellari autumant , quia fuerint malefici , sed quod astrorum periti , quasi astronomici , uel quacumque alla de cause sic uocati . 
De quibus quid antiquitus scriptum fuisse Chrysostomus referat , non est incongruum hoc loco subiicere . 
Ait quippe sic praedictus doctor , cum Matthaeum exponeret : Legi apud aliquem magos istos , ex libris Balaam diuinatoris appar iturae illius stellae scientiam accepisse , cuius diuinatio posita est et in Veteri Testamento : ; Orietur stella ex Iacob . 
. . etc . 
; Et audiui aliquos referentes de quadam scripture , etsi non certa , non tamen destruente fidem , sed potius delectante : quondam erat quaedam gens sita in ipso principio Orientis iuxta Oceanum , apud quos ferebatur quaedam scriptura inscripta nomine ; seth ; , de apparitura hac stella , et muneribus eiusmodi offerendis , quae per generationes studiosorum hominum patribus referentibus filiis suis habebatur deducta . 
Itaque eleger unt inter seipsos duodecim quosdam ex ipsis studiosiores , et amatores mysteriorum caelestium , et posuerunt seipsos ad expectationem stellae illius : et si quis moriebatur ex eis , filius eius , aut aliquis propinquorum , qui eiusdem uoluntatis inueniebatur , in loco constituebatur defuncti . 
Dicebantur autem magici lingua eorum , quia in silentio et uoce tacita Deum glorificabant . 
Hi ergo per singulos annos post messem trituratoriam ascendebant in montem aliquem positum ibi , qui uocabatur lingua eorum ; Mons Victorialis ; , habens in se quamdam speluncam in saxo , fontibus et electis arboribus amoenissimus , in quem ascendentes et lauantes se orabant et laudabant Deum in silentio tribus diebus , et sic faciebant per singulas generationes expectantes semper ne forte in sua generatione stella illa beatitudinis oriretur , donec apparuit eis descendens super Montem illum Victorialem , habens in se quasi formam pueri parui , et super se similitudinem crucis ; et locuta est eis , et docuit eos , et praecepit ut proficiscerentur in Iudaeam . 
Proficiscentibus autem eis , per biennium praecedebat stella , et neque esca neque potus defecit in peris eorum . 
Caetera autem , quae gesta esse referuntur ab eis , in Euangelio compendiose posita sunt . 
Tandem cum reuersi fuissent , manserunt colentes et glorificantes Deum studiosius magis quam primum , et praedicauerunt omnibus in genere quo , et multos erudierunt . 
Legimus mortem terrenorum regum , uel commutationes regnorum stellis quibusdam , quas cometas appellant designari solere : non tamen nouis , sed nouiter de se quasi quemdam crinem producentibus . 
Unde et cometae , quasi a coma , crinitae sunt appellatae . 
Summi uero regis nouum natiuitatis modum , sicut et conceptum , noua stella et incomparabili splendore praesignare debuit . 
Cuius et mortem tamquam expauescens , uel de sceieris magnitudine dolens sol obscuratus , mundo indicauit uniuerso ; ut tam ortum quam occasum ueri solis et caelestis regis gloriam caelestia protestarentur signa . 
Sunt qui non mediocri admiratione mouentur , quo modo tam paucis diebus , a Natali scilicet Domini usque ad Theophaniam , magi ab oriente usque Bethlehem peruenire potuerunt . 
Quod quidem tunc recte mir arentur , si et quaererent , si constaret hanc stellam nequaquam ante dominicam natiuitatem apparuisse , nec et magos iter hoc arripuisse . 
Cum uero Chrysostomus ex supradicta scriptura commemoret eos per biennium proficiscentes stellae apparentis ducatum habuisse , et tandem Domino iam nato Hierosolimam peruenisse , nihil quaestionis relinquitur . 
Illud autem fortassis plurimum mouet , quomodo tantus , ut dicitur , splendor stellae solos com mouerit magos , nec ab Herode uel caeteris comperiri potuerit , maxime cum eam propinquiorem quam caeteras extitisse plerique arbitrentur , quo melius super puerum ueniens locum magis designaret . 
Sed cum nihil impossibile Deo esse credatur , non est dubitandum eum quibus uoluerit hanc stellam occultasse , et eis tantum qui digni fuerant reuelasse . 
Potuerunt et isti magi tantam prae caeteris astrorum habuisse notitiam , ut sold nouam animaduerterent stellam , et in eius progressu uel statione non oberrarent . 
De quibus cum scriptum sit quia uiderunt eam in oriente et rursum quia antecedebat eos stella , usque dum ueniens staret supra ubi erat puer patet profecto eos a terra sua usque Hierosolymam , et rursum a Hierosolyma usque Bethlehem , praecedentis stellae ducatum habuisse . 
Quod ergo illis ab Herode recedentibus scriptum est : Et ecce stella quam uiderant in oriente antecedebat eos . 
Et iterum : Videntes autem stellam , gauisi sunt gaudio magno ualde satis innuitur quod ex consortio Herodis , uel impiae urbis ad quam diuerterunt stellae apparitionem , quamdiu ibi fuerunt , amiserunt . 
Quod eo maxime factum esse credimus , ut per hoc eis Dominus intimaret , nequaquarm se ab Herode et sceleratis illis lrominibus cognosci uoluisse . 
Nonnulli hos magos reges arbitrantur fuisse , iuxta illam prophetiam Psalmistae : Reges Arabum et Saba dona adducent . 
Unde et Isidorus contra Iudaeos cap . 
XIII ita meminit : Quia ei magi munera obtulerunt Isaias ait : In tempore illo deferetur munus Domino a populo terribili . 
Hoc autem dicit propter Persarum gentem terribilem , et cuius potentiae nullus populus comparabatur . 
De his muneribus et Dauid : Reges Tharsis et insulae . 
. . etc . 
Nam et magos reges habuit Oriens . 
Quot uero isti magi fuerint , ex numero trinae oblationis tres eos fuisse multi suspicantur ; cum hoc tamen nulla auctoritate Scripturae definiatur , et iuxta hoc quod Chrysostomus superius retulit duodecim magis fuisse memorentur ; ac si iam in ipsis gentium primitiis , primi discipulorum Christi praesignarentur apostoli . 
Cum autem praesens solemnitas , ut supra meminimus , non solum ex apparitione stellae mirabilis , uerum etiam ex dominico baptismo , uel nuptiarum miraculo habeatur insignis , iuuat et de istis pauca memorare in huius maxima diei laude . 
Factum est ( inquit euangelista ) cum baptizaretur omnis populus , et Iesu baptizato et orante , apertum est caelum , et descendit Spiritus sanctus corporali specie sicut columba in ipsum . 
Et uox de caelo facta est , dicens : ; Tu es filius meus dilectus , in te complacui . 
; Quod Dominus cum populo ad baptismum uenerit , uel inter turbas dignatus sit baptizari , magnum est humilitatis indicium , atque congruum mysterii signum . 
Baptizatus quippe cum caeteris , nequaquam circumcisus fuisse legitur cum aliis . 
Ex quo non absurdum est praesignare , non iam populo Dei circumcisionem necessariam esse , sicut baptismi sacramentum , quod constat generaliter cunctis ab ipso institutum esse . 
Quod baptizatus ad orationem se conuertit , innuit patenter his etiam qui baptizati sunt semper necessarium esse opem diuinam postulare , ut in ea quam perceperunt sanctificatione ualeant permanere , et sic sibi aperiri ianuam caelestis uitae . 
Quod statim declaratur , cum eo baptizato et orante , caeli aperiri referuntur , et Spiritus descendere commemoratur . 
Baptismus quippe caelos reserat , et perseuerantiae gratiam oratio nobis impetrat . 
Multis cum Iesu baptizatis , pariter nemo est praeter eum , super quem aperiri caelum , uel Spiritus descendere memoretur : quia quicumque in corpore eius , quod est Ecclesia , non continentur , tam a ianua caeli quam a gratia Dei sunt exclusi . 
Solus quippe ipse est qui aperit , et nemo claudit , per quem unumquemque saluandum ad uitam ingredi necesse est . 
De columba autem , in qua Spiritus sanctus figuratus ostenditur , sicut et de stella , sciendum est , ut ex elementis scilicet creata nouiter utraque credatur : quae officio suo ad quod creatae sunt completo esse desierunt , in elementa ipsa resolutae . 
Spiritus autem , qui per praesentiam diuinitatis ubique est , nec localiter quoquam descendere potest in sua incorporali substantia atque inuisibili , dicitur tamen descendisse super Dominum in specie corporali sicut columba : eo uidelicet quod ad plenitudinem Spiritus sancti , quam semper habuit , demonstrandam , uera illa columba licet nouiter facta , super eum insederit iuxta illud propheticum : Spiritus Domini super me , eo quod unxerit me : ad annuntiandum mansuetis misit me . 
Unde et bene in huiusmodi aue , quae prae caeteris in tantum blanda et mansueta esse creditur , ut iracundiae felle carere dicatur . 
Quanta mansuetudine uel innocentia iste Agnus Dei , sicut de ipso Baptista protestatur , praeminuerit , uniuersa eius opera loquuntur atque praecepta , quae tantam suauitatem redolent caritatis , ut nec inimicis liceat irasci . 
Nec putandum est ita Spiritum sanctum in specie columbae uisum esse , ut ullatenus ei incorporaretur , aut in personam uniretur ; sed solummodo ea usum esse pro signo , sicut et linguis illis igneis , quibus super apostolos ostensus est . 
Unde , et locatus meminit Augustinus , nunquam Spiritum sanctum patre minorem dici legimus , secundum aliquem unionem naturae : cum tamen Filius secundum humanitatis assumptionem , Patrem se maiorem esse testetur . 
Columba itaque super Dominum insidente , et eum a caeteris distinguente , et tamquam digito suo , qui Spiritus intelligitur , patre ipsum demonstrante , uox desuper patris audita est . 
Quae quidem uox in persona Patris in aere facta est siue per angelum , siue quocumque alio modo formata . 
Non enim pater corpus habet , aut ipsum unquam assumit , ut corporalibus instrumentis ipse uocem formare possit . 
Diligenter uero dictum est , non in quo placuit , sed in quo complacuit , ut non solum caput ipsum sibi placere insinuet , sed cum ipso etiam ac per ipsum membra eius grata sibi denuntiet . 
Restat denique tertiam dominicae manifestationis apparitionem , in miraculo scilicet nuptiarum , breuiter comprehendere . 
De quo quidem Ioannes refert , quod post uocationem Philippi die tertio , ab hac uidelicet eius uocatione nuptiae factae sunt , ad quas Iesus et discipuli eius conuocati fuerunt . 
Quod autem Dominus ad nuptias uenire dignatus est , et eas tam praesentia sui , quam beneficio miraculi decorare , eorum haeresim patenterdamnatqui nuptias damnant . 
Sunt nonnulli clericorum , qui hoc ipsum Domini factum in exemplum trahentes , moleste sustinent , et grauiter ferunt , quod ad conuiuium nuptiarum sanctorum auctoritas patrum parcere decreuit atque inhibere , non quidem attendentes Dominus qua illud ratione gesserit , et quod opportunc hoc etiam , postmodum interdictum sit . 
Non ut carnalibus escis se compleret , uenit quippe ad nuptias Dominus , qui nulla tentatione commoueri poterat , sed ut praesentia sui magis sanctificaret , et ipsum , de nuptiis , ut dicitur , sponsum magnitudine miraculi ad se traheret , et nuptiarum copulam non esse improbandam , uirgo ipse probaret . 
Si quis igitur clericorum tantae opportunitatis occasionem se habere confidit , accedat intrepidus : gerat quae Christus , et ei indulgemus . 
Cum autem uita hominis tentatio sit , et inter epulas maxime sobrietas pereat , honestas periclitetur , luxuria conualescat : tanto haec conuiuia amplius uitanda sunt , quanto eorum uitam in uirtutibus praeminere decet . 
Quod uero aquis in uinum conuersis conuiuas Dominus refecit , patenter ostendit nequaquam ex indigentia cibi se ad nuptias uenisse , sed quasi more illorum qui symbola conferunt plus illic posuisse quam sumpsisse . 
Ipse quippe est , qui nihil gratis accipit , teste Apostolo qui ait : Beatius est dare magis quam accipere . 
Quantum igitur praesenti solemnitati uniuersa debeat Ecclesia , ex his quae dicta sunt attendat . 
Magos primitias gentium noua hodie stella quasi quodam praedicationis modo ad fidem conuertit , et ad Christum adduxit . 
Unde nos , qui de gentibus uocati uenimus , hanc praecipue festiuitatem tamquam nostrae conuersionis exordium celebremus . 
In baptismo etiam Christi ipsum totius christianitatis initium nobis commendatum ueneremur . 
Honor denique nuptiis exhibitus per ipsum , magnum est solatium infirmitati coniugatorum . 
omnia fecit , et benedictus in saecula sit . 
Amen . 
IN PURIFICATIONE SANCTE MARIAE Cum essemus paruuli ( Apostolus ait ) sub elementis mundi eramus seruientes . 
At ubi uenit plenitudo temporis , misit Deus filium suum , factum ex muliere , factum sub lege ; ut eos qui sub lege erant redimeret , ut adoptionem filiorum reciperemus . 
Quoniam autem estis filii Dei , misit Deus spiritum filii sui in corda nostra clamantem : Abba , pater . 
Itaque iam non est seruus , sed filius . 
Quod si filius , et haeres per Deum . 
Quanta perfectione doctrinae pariter et uitae christiani debeant praeminere , praesens Scripturae locus patenter insinuat , plenitudinem temporis gratiae ab imperfectione praecedentium temporum et perfectionem Euangelii ab inchoatione distinguens legis . 
Cum essemus , inquit , paruuli . 
. . etc . 
Tota haec epistola quae Galatis scripta est , ad eos specialiter intendit , qui de iudaismo conuersi , pristinum onus legis reducere uolebant , non arbitrantes sufficere ad salutem euangelicae doctrinae perfectionem . 
Quibus se connumerans Apostolus tamquam similiter conuersus ait : Cum essemus paruuli . 
. . etc . 
Constat paruulos , cum ad disciplinam litterarum applicantur , prius litteralium elementorum figuras uel pronuntiationes addiscere , quam integras orationes ualeant formare . 
Elementa itaque mundi hoc loco dicuntur imperfecta documenta legis , quae carnali populo et amatoribus mundi , tam doctrina quam uita paruulis , primo per Moysem lata est . 
Ut enim ad Hebraeos idem Apostolus scribit : Nihil ad perfectum adduxit lex sed quod illius imperfectioni ad consummationem iustitiae defuit , abundantia suppleuit Euangelii . 
Unde et Nouum Testamentum discipulis Dominus tradens : Nisi abundauerit , inquit , iustitia uestra . 
. . etc . 
etiam documenta legis rudi populo data , litteris comparantur potius quam dictionibus uel orationibus . 
Litterae quippe carent significatione . 
Et intellectus legis tamquam litterae occidentis mysticis obumbratus uerbis , rudi illi populo non patuit . 
Verba itaque legis quasi litteras Iudaei habuerunt , quia in eis spiritales et mysticos sensus non intellexerunt , in quibus praecipue utilitas consistit intelligentiae . 
Quae quidem spiritalis intelligentia legis spiritus uitae est in rotis , sine qua lex ipsa litterae comparatur occidenti . 
Qui enim solo litterae sensu contenti sunt , et in hoc iustitiae finem sibi constituunt , ipsam sibi litteram in mortem conuertunt . 
Ut enim beatus meminit Hieronymus : Timere seruorum est , amare filiorum . 
Sub elementis istis seruiunt qui timore poenarum in lege constitutarum , cum dicitur : Dentem pro dente . 
. . etc . 
ad obedientiam coguntur ut se ui , non amore ducuntur ut filii . 
Unde et post modum ipse Apostolus duo testamenta per Agar ancillam , et Saram liberam distinguens , illud in seruitute , istud in libertate declarat populum Deo generare , et quasi ad obediendum ei creare . 
Unde et illud seruitutis , hoc testamentum dicitur libertatis : illud timoris , hoc amoris : illud inchoationis , hoc perfectionis . 
De qua nunc perfectione subiungit : At ubi uenit plenitudo temporis . 
Plenitudinem temporis perfectam mundi aetatem dicit , post illud tempus paruulorum quod praemisit . 
Non enim iam paruuli uita uel doctrina christiani dicendi sunt , sicut illi fuerunt . 
Dicitur etiam plenitudo temporis consumrnatio eorum , quae promissa fuerant de aduentu Christi . 
Quale est illud Iacobi patriarchae : Non auferetur sceptrum de Iuda . 
. . etc . 
Et illud in Daniele de numero hebdomadum annorum , et de institutionis defectu uel sacrificii , quando inungetur Sanctus sanctorum . 
Haec ergo plenitudo quasi quidarm est defectus legis , ut cum ritus eius deficeret , et Moyses defunctus esset , Euangelium legi , et uerus Iosue succederet Moysi , ut consummarentur in istis quae incoepta fuerant in illis . 
Ubi uenit inquit . 
Nam etsi Deus quod promittit differat , nullatenus tardat , sed singula ternpora sic disponit , ut in eis peragat quod promittit . 
Hinc et Habakkuk dicit : Si moram fecerit , expecta eum , quia ueniens ueniet , et non tardabit . 
Longe ante aduentum Christi , de ipso pomissum id fuerat . 
Aliud est itaque moram facere , aliud tardare . 
Moram quippe facere est differre per aliquod temporis spatium quod faciendum est . 
Tardare uero proprie dicitur , cum differtur aliquid , quando debe e fieri uidetur . 
Deus itaque etsi differat implere quod promittit , tardare nullatenus potest , quia non segnius id agit quam debet . 
Quod patenter et in geminatione illa monstratur qua dicitur : Quia ueniens ueniet hoc est , indilate et absque impedimento , cum oportuerit , id aget . 
Sollicitus de nostra salute Dominus non tardat implere promissum , prout nobis iudicat necessarium . 
Utinam sic et de illa solliciti , ad obediendum sine tarditate essemus prompti ! 
Misit Deus filium suum uidelicet Pater . 
Pater quippe sicut a nullo est , sic a nullo mitti potest . 
Filius uero , uel Spiritus sanctus ab illo mitti ad nos dicuntur , cum aliquid pro nobis uel in nobis agunt : quia sicut ab ipso habent esse , ita et ab ipso quod faciunt habent facere . 
Quod et patenter Filius tam de ipso quam de Spiritu profitetur , dicens : A me ipso non loquor uel : A me ipso facto nihil . 
Et rursum de Spiritu : Non enim loquitur a semetipso . 
; Suum ; inquit , hoc est proprium et consubstantialem , non adoptiuum . 
Factum ex muliere quia temporalem secundum humanitatem , quam assumpsit de matre qui natus est ; non factus secundum aeternitatem , quam habet ex Patre . 
Quidam hoc loco natum ex muliere potius quam factum ex muliere dicunt . 
Sed diligentius Apostolus factum quam natum hoc loco dixit , ut hanc natiuitatem ab illa , quae de Patre est , patenter distingueret , cum eam temporalem his uerbis ostenderet . 
Beda super Lucam : Beatus uenter qui te portauit . 
. . etc . 
Neque enim audiendi sunt qui legendum putant , ; natum ex muliere , factum sub lege , ; sed ; factum ex muliere ; . 
In utero uirginali carnem non de nihilo , non aliunde , sed materna traxit ex carne . 
Alioquin nec filius hominis diceretur , qui originem non haberet ex homine . 
Ne parum uideretur pro nobis actum ad humilitatis exemplum , quod de inferiori iexu Dominus est incarnatus , additur quod etiam sub lege factus , hoc est , obedientiam legis non necessitate , sed dispensatione complens . 
Non enim in eo erant peccata , cui legis sacramenta essent necessaria . 
Circumcisus tamen est more aliorum , et cum hostiis templo praesentatus , et more feminarum mater eius purificationem obseruauit legalem , in qua nihil purlficandum fuerat purgandum . 
Quae enim uirgo de Spiritu sancto concepit et peperit , nihil legi debebat in ritu purlficationis . 
Quod igitur euangelista dicit , dies purgationis eius in qua , ut dictum est , nihil culpae purgandum fuerat in lege , ritum , non effectum purgationis , purgationem uocauit . 
Qui profecto ritus in lege sancitus , cum his tantum mulieribus iniungatur , quae suscepto uiri semine pepererunt , patenter ostenditur , nequaquam subiacere huic legi , quae uirgo concepit et peperit . 
Quod insuper dicitur , adaperiens uuluam nihil ad eam pertinere censetur , cuius integritas nulla est apertione dissoluta . 
Ille quippe clauso utero matris est natus , qui clausis ianuis , postmodum ad discipulos est ingressus . 
Sic ergo mater , sicut et filius , legem in sacramentis tenuit , non aliqua , ut dictum est , necessitate , sed magna humilitatis dispensatione . 
Nec solum sub lege diuina obtemperando facti sunt , uerum etiam sub humana . 
De matre quippe legimus , quod cum uiro profecta est Bethlehem , ut persoluendi census Caesaris susciperet legem : ac sub illa profectione cum ibi morarentur , ipsa peperit unigenitum . 
Qui etiam postmodum non solum , ut dictum est , legi Dei , sed etiam legi obtemperans mundi , censum Caesari persoluit , quem et persoluere caeteros admonuit , dicens : Reddite quae sunt Caesaris Caesari , et quae sunt Dei Deo . 
Scriptum in Matthaeo : Cum uenissent Capharnaum , accesserunt qui didragma exigebant ad Petrum , et dixerunt : ; Magister uester non soluit didragma ? 
; At ille : ; Etiam . 
; Et cum intrasset in domum , praeuenit eum Iesus , dicens : ; Quid tibi uidetur , Simon ? 
reges terrae a quibus accipiunt tributum uel censum , a filiis suis an ab alienis ? 
; At ille dixit : ; Ab alienis . 
; Dixit illi Iesus : ; Ergo liberi sunt filii . 
Ut autem non scandalizemus eos , uade ad mare , et mitte hamum . 
Et eum piscem qui primus ascenderit tolle : et aperto ore eius , inuenies staterem : illum sumens , da eis pro me et pro te . 
; ergo factus sub lege dicitur , qui cum nihil penitus legi deberet , sub lege tamen tam Dei quam saeculi sese humiliauit , et filius Dei pariter et hominis tam Deo quam homini se per legem subiecit : ne quis forte per elationis timorem , cuiuscumque potestatis contemneret praelationem . 
Ecce , fratres , a censu uel tributo saecularium potestatum liberos nos absoluit , qui sibi libertatem uindicare uoluit . 
Filii hominum sumus , et de seruili conditione , uel uilissima plebe Deo nos ipsi mancipauimus , et propitios in hoc terrenos dominos habuimus , qui cum suae dominationis dispendio manumissos dedicauerunt Deo , et eius dominium praetulerunt proprio . 
Ipsi domini nostri cum ante nos uenerint , submissis capitibus habitum nostrum uenerantes , Deum in nobis adorant . 
Securi iam supplicationem illorum suscipimus , ad quorum conspectum prius trepidabamus . 
Tanquam dominos suos ipsi nos recognoscunt , quorum graue dominium fugientes , necessitate magis quam uoluntate hanc fortasse libertatem elegimus . 
A lege saeculi et intolerabili iugo liberati , illius suaue iugum et onus leue suscepimus , cui seruire regnare est . 
Magna haec dignitas , et egregia libertas , si non tam corporalis sit quam spiritalis , nec tam seruitutem hominum fugiamus quam uitiorum . 
Non enim turpe est aut damnosum hominibus seruire , sed uitiis ; nec istam tollere seruitutem , sed illam Dominus uenit . 
Quem nec Apostolus dicit sub lege factum , ut eos qui sub lege erant redimeret . 
Quid est hoc , fratres , quod legis suscepit , et sic onus ab eo liberauit , et ut nobis parceret , sibi non pepercit ? 
Quae ista , quaeso , uel ratio fuit , ut non in se illam prius quassaret , et sic postmodum proprio exemplo nos ab ea liberaret ? 
Attendite ergo summi consiliarii summum consilium , et supernae sapientiae magnum prouidentiae profundum . 
Certe si legis onus suscipere renuerit , de qua ipse ait : Usque ad Ioannem lex et prophetae uideretur eam tamquam non a Deo datam improbare , nec tam eam pro eius inutilitate , quam pro difficultate praeceptorum a se remouere . 
Unde illud est in homelia Ioannis episcopi de Proditione Iudae : Ubi uis paremus tibi manducare pascha ? 
Non illud quod nostrum est , sed Iudaeorum . 
Illud quidem discipuli praeparabant , istud autem quod nostrum est ipse constituit . 
Sed ipse factus est pascha . 
Et cur illud manducauit ? 
Quia omnia quae legis sunt adimpleuit . 
Nam quando baptizabatur dicebat : Sic enim decet nos implere omnem iustitiam . 
Item , Deus filium suum misit natum de muliere , factum sub lege , ut eos qui sub lege erant redimeret , et ipsi legi requiem daret : et ut ne no dicat quia ideo eam euacuauit , quia eam complere ut molestam et arduam non ualuit , ipse prius eam compleuit , et sic fecit requiescere . 
Factus est itaque sub lege , ut sic competentius nos libera et a lege , et de seruitute legis in libertatem transferret Euangelii , et de timore seruorum in amorem traduceret filiorum . 
Liber quippe est , quem timor ad seruiendum non cogit , sed ad obediendum amor spontaneum facit . 
Quae duo diligenter idem apostolus attendens , et libertatem filiorum , quorum perfecta caritas fores mittit timorem , a conditione seruorum distinguens , quodam loco Romanis scribit : Non enim accepistis spiritum seruitutis iterum in timore , sed accepistis spiritum adoptionis in quo clamamus : Abba , pater . 
Et in hac ipsa epistola : Vos , inquit , in libertatem uocati estis fratres : tantum ne libertatem in occasionem detis carnis , sed per caritatem seruile inuicem . 
Omnis enim lex in uno sermone impletur : Diliges proximum tuum sicut teipsum . 
Attendite , fratres , quod cum dixisset : ; In libertatem uocauit nos Deus ; statim adiecit , ; tantum ne libertatem detis in occasionem carnis . 
; Tanquam si diceret : Hoc unum in hac obedientia libertatis prouidentes , ne forte quia legis poenam non timemus , occasionem de impunitate sumentes , securius carni seruiamus , et libertas corporalis deleat spiritalem . 
Quam et alibi praeueniens occasionem , Romanis dicebat : Peccatum uobis non dominabitur . 
Non enim sub lege estis , sed sub gratia . 
Quid ergo ? 
Peccabimus , quondam non sumus sub lege , sed sub gratia ? 
Absit . 
Nescitis quondam cui exhibetis uos seruos ad obediendum , serui estis eius , cui obeditis , siue peccati ad mortem , siue obeditionis ad iustitiam ? 
Quibus patenter uerbis dedecorosam et damnosam inhibet seruitutem peccati , qui hominibus seruire saepe iubet . 
Quale est illud : Omnis anima sublimioribus potestatibus subdita sit . 
Non est enim potestas nisi a Deo . 
Et rursum : Seruus uocatus es ? 
non sit tibi curae : sed si poses fiber fieri , magis utere . 
Qui enim in Domino uocatus est , seruus est ; Christi pretio empti estis , nolite fieri serui hominum . 
Quo enim expeditius Deo deseruire possimus , minus hominum seruitutem appeteredebemus . 
Quam utique si iam incurrimus , iniustum est ut debitum eis seruitium subtrahamus , cum quo seruitus Christi humilius conseruatur . 
Hinc iterum dicit : Serui , obedite dominis carnalibus cum timore et tremore in simplicitate cordis uestri sicut Christo : non ad oculum seruientes , quasi hominibus placentes ; sed ut serui Christi , facientes uoluntatem Dei ex animo , cum bona uoluntate seruientes sicut Domino , et non hominibus . 
Cum enim propter Deum homini seruitur , Deo magis quam homini seruitium impenditur . 
Unde scriptum est : Dominum Deum tuum adorabis , et illi soli seruies . 
Quod ut liberum possit esse seruitium , ipse Dominus sub lege factus nos a seruitute legis redemit , ut adoptionem filiorum reciperemus . 
Filius Dei , fratres , facere uenit , et ut nos in filios sublimaret de seruis . 
Unde et euangelista meminit dicens : In propria uenit , et sui eum non receperunt . 
Quotquot autem receperunt eum , dedit eis potestatem filios Dei fieri . 
Propter quam causam , ut hic idem apostolus ad Hebraeos scribit , non confunditur fratres eos uocare , dicens ad Patrem : Nuntiabo nomen tuum fratribus meis . 
Et in Euangelio ad Mariam loquitur : Vade ad fratres meos , et dic eis : Ascendo ad patrem meum et patrem uestrum , Deum meum et Deum uestrum . 
Qui et omnino seruorum nomen a filiis remouens iuxta illud Isaiae : Et seruos suos uocabit alio nomine ait illis : Iam non dicam uos seruos , sed amicos . 
Hoc quippe sunt amici Christi , quod filii Dei , amore iustitiae magis quam timore poenae Deo subiecti . 
Haec uera libertas de qua ipsemet dicit : Si uos Filius liberauerit , uere liberi eritis . 
Moyses quanquam fidelis in domo Dei , sicut ipse Apostolus Hebraeis scribit , tamen famulus eius , non filius erat , nec liberare potuit qui seruitutem legis attulit . 
Christus uero factus pro nobis maledictus , sicut factus sub lege , nos a maledicto legis , et eius intolerabili iugo quod suscepit , absoluit . 
Factus est pro nobis maledictum secundum legem , dum ignominiosum crucis patibulum sustinuit , quod in maledictionem , hoc est poenam reorum , maximeque blasphemorum lex instituerat . 
Hanc ergo legis maledictionem , hoc est poenam subiens , ab uniuerso legis maledicto nos absoluit , ut iam nemo nostrum quidquid delinquat , propter praeceptum legis debeat puniri ; magisque saeculi leges ad uindictam malorum sunt reseruatae , quam lex diuina , et instituta Caesaris potius quam Dei : ne uidelicet superbus ille Iudaeorum populus habeas aliquid unde possit gloriari . 
Has tamen saeculi leges nequaquam iussas , sed permissas Christianis intelligimus , ut misericordiae locus reseruetur . 
Quod nequaquam in lege licebat , quae ad uindictas omnes ex praecepto cogebat , cum nulhrm uindictae praeceptum , sed misericordiae tantum nouum habeas testamentum , nec timore poenae , sed amore iustitiae malitiam reprimit . 
Nemo quippe tam innocens est dicendus , qui timore , non uoluntate a malo cessat , magisque animi quam corporis esse malitia est dicenda ; sicut uirtutes uel uitia ad animum tantum , non ad corpus pertinent . 
Ut ergo ueros innocentes Christus efficeret , necessitatem in uoluntatem , et timorem conuertit in amorem . 
Quem uidelicet amorem per hoc plurimum ampliauit , atque ad perfectum duxit , quod onus legis uoluit suscipere , a quo nos uenerat liberare : tamquam per hoc nobis propitius magis factus quam sibi . 
Unde nunc recte dicitur , sub lege factus , qui legi non erat obnoxius , ut a seruitute legis redimeret , quos in Dei filios adoptaret . 
Ipse quippe unigenitus Dei solus eius est filius naturalis atque consubstantialis , cuius summa bonitas , cum fiatres habere uon posses proprios , quaesiuit adoptiuos ; nec solus haereditatem patris habere uoluit , qui cohaeredes sibi fecit . 
Quomodo autem hanc adoptionem filiorum Deus compleret , post missionem filii adnectit Apostolus missionem Spiritus sancti : ut nihil peter consubstantiale habuerit quod nobis per gratiam non impertierit , tam uidelicet proprium filium quam Spiritum sanctum ad nos dirigens . 
Et de Filio quidem ipse Apostolus ad Romanos dixerat : Si Deus pro nobis , quis contra nos ? 
Qui etiam filio suo proprio non pepercit , sed pro nobis omnibus tradidit illum , quomodo non etiam cum illo omnia nobis donauit ? 
Tanquam si diceret : Qui post tantum donum noluit dare donum . 
Nunc uero cum dicitur non solum Filius , sed et Spiritus ad nos missus , maxima circa nos diuinae bonitatis sollicitudo monstratur , qui nihil proprium habuit per naturam , quod non communicaret nobis per gratiam . 
Misit primo filium suum , hoc est coaeternam sibi sapientiam , cuius doctrine nos instrueret , ubi salutis summa consisteret . 
De quo et alibi scriptum est : Erat lux uera , quae illuminat . 
. . etc . 
Misit et Spiritum sanctum , hoc est sui castum nobis infudit amorem , quo sincere eum diligeremus propter ipsum , nec tam in eo commode nostra quam eius gloriam , et honorem quaerentes . 
Hunc Spiritum et ipse Filius tamquam suum dedit . 
Unde et discipulis insufflans ait : Accipite Spiritum sanctum . 
Hunc et ipse qui misit , ait : Cum assumptus fuero , mittam eum ad uos . 
Hic amor cum nos uoluntarie operari facit quod Filius docuit , nos adoptat in filios , quos timore poenae non constringit ut seruos . 
Unde nunc dicitur : Quoniam nunc estis hoc est ad efficiendum id quod iam estis , missus est Spiritus , hoc est , caritas Dei diffusa est in cordibus nostris . 
Spiritum , inquit , filii sui ut sicut ille naturalis filius per dilectionem patris obtemperat , factus obediens usque ad mortem , sic et nos adoptiui pro nostro faciamus modulo . 
Clamantem Abba hoc est , recognoscere firmiter nos facientem , quod eum magis pro patre quam pro Domino habeamus , reuerentia filiali , non timore seruili obedientes . 
Abba , hebraicum nomen uel syrum , id est quod graece uel latine ; pater ; dicitur . 
Ne igitur haec filiorum adoptio ad solos eos pertinere uideretur , quibus de iudaismo conuersis superius dixerat : Cum essemus paruuli . 
. . . 
etc . 
ponit diuerse nomina linguarum , quibus nunc in diuersis ferris inuocatur Deus , qui prius in Iudaea tantum habebatur notus . 
Itaque quia uidelicet spiritum filii sui nobis dedit , iam non est aliquis nostrum seruus per Deum , quia neminem iam cogit obedire timore poenarum , sed amore spontaneos ducit : Quod si filius , inquit , et haeres . 
Seruus quippe non manes in domo in aeternum , nec perpetuam hereditatis possessionem meretur , quamuis non om nino mercede priuetur . 
Scimus et Iudaeos nullam de obedientia sua in caelestibus promissionis remunerationem accepisse , sed tantum abundantiam terrenorum in mercedem eis constitutam esse , quos timor seruos , non amor faciebat filios . 
Ut autem nos homines efficeret filios Dei , et cohaeredes suos in regno patris , id est Dei filios , fieri dignatus est filius hominis , ut nostrae particeps infirmitatis communicaret nobis suae fortitudinem aeternitatis , et cum ad ima descenderet , nos ad sublimia subleuaret . 
Felix commercium nobis , Domine , non tibi , participans uostra , communicans tua , infirmus factus , ut nos fortes efficeemur . 
In huius tantae gratiae typum , qua de Adam secundo fuerat Ecclesia formanda , de costa primi Adae ita est femina create , ut pro costa Dominus nequaquam in uero costam reportaret , sed pro costa carnem suppleret . 
Quid enim costa , quae est osseae naturae , nisi fortitudinem , uel quid caro mollis nisi debilitatem figurat ? 
Cum ergo de costa uiri mulier creatur , et caro pro costa suppletur , unde uir infirmatus est , inde femina fortis facta est : quia nostrae infirmitatis in Christo susceptio nostra facta fortitudo , et unde ille est infirmatus , nos fortes , ut dictum est , facti sumus . 
Et haec quidem costa de Adam dormiente in mulierem est traducta , quia memoria dominicae passionis ad omnia pro ipso toleranda , fortes nos facit , et unde ipse pro nobis obdormiuit in morte , inde nos in praeceptis suis facit uigilare , tamquam illud semper cum propheta dicentes : Quid retribuam Domino pro omnibus quae retribuit mihi ? 
Calicem salutaris accipiam , et nomen Domini inuocabo . 
Calicem salutaris accepit , qui passioni communicat Christi . 
Ex qua et ipse Iesus , hoc est Salutaris siue Saluator est dictus , quia per eam nos saluauit , quam sustinuit . 
In hoc maxime Christo pro nobis mortuo uicem reddimus , dum usque ad mortem pro eo dimicamus : illud totum implentes quod possumus . 
Unde et ipsemet ait : Maiorem hac dilectionem nemo habet , ut animam suam ponat quis pro amicis suis . 
Sed quia haec uirtus non est ex nobis , ipse est inuocandus ut hanc nobis conferat , qui exemplo suae passionis nos ad eam inuitat . 
Ipse Nomen dicitur Dei , qui plenam eius notitiam mundo attulit . 
Nomine quippe suo res quaelibet declaratur , et quodammodo dignoscitur . 
Quaedam nobis tribuit Deus , quaedam retribuit . 
Nos uero nihil ei possumus tribuere , sed nonnihil retribuere . 
Ipse quippe est , qui operatur in nobis et uelle et perficere pro bona uoluntate . 
Ipse nos praeuenit ut uelimus , ipse nos subsequitur ut possimus ; et ipsam uoluntatem quam inspirat , adiuuat ne deficiat , uoluntatem qua mereamur gratis tribuit , et ipsa merita quae in nobis efficit , remunerat retributione mercedis . 
Non enim in nobis remunerat , nisidona sua , uttam meritum quam retributio non ex nobis sit , sed ex se nobis ipso . 
Ipse nobis tribuat per quod mereamur , cuius est retribuere cum meruer imus . 
Ipse nos offerat petri quo , cui hodierna die cum nostrae carnis substantiapraesentatus est in Templo . 
Ipse quod fidelibus promisit , in nobis compleat ; unusquisque nostrum qui eum expectat , cum beato Simone dicere queat : Nunc dimittis , Domine , seruum tuum in pace . 
Amen . 
IN SEPTUAGESIMA Ecclesiastes ad huius uitae uanitatem et inconstantiam contemnendam nos adhortans ait : Omnia tempus habent , et suis spatiis transeunt uniuersa sub caelo . 
Et post aliqua , quid nobis in hac mutabilitate et incertitudine uitae sit faciendum uel expectandum supponit , dicens : Tempus flendi , et tempus ridendi . 
Tempus plangendi et tempus saltandi . 
Omnia , inquit , sub caelo tempus habent hoc est temporaliter mutantur , et more temporis incessanter defluunt . 
; Sub coelo ; inquit , non super caelum : quia hic uanitas , ibi ueritas : hic defectus , ibi perennitas : hic incerta prosperitas et miseriae semper laetitia permixta , ibi sicut indeficiens , ita et inaestimabilis felicitas . 
Suis , inquit , spatiis uniuersa transeunt quia quo maias spatium uitae quilibet habuit , tanto breuius est habiturus , et singulorum uita quanto longior extitit , tanto breuior est futura , et suis incrementis semper ad defectum properat . 
Id quoque ipsum , quod uitae dicitur , ita miseriis est implicitum , ut mors potius quam uita sit dicendum ; defectus , non profectus sit appellandum : nocti potius quam diei , moerori magis quam gaudio sit comparandum . 
Quod philosophi mundi , mundum maxime contemnentes , adeo censuerunt , ut cum se multis annis uixisse cernerent , eos tantum dies ascriberent uitae suae , quos se sine molestia recordabantur egisse : uix in centum annis inuenientes duos dies , quos ipsi morientes sepulturae suae titulo inscriberent , cum dierum uitae numerum assignarent . 
Iacob patriarcha , uerior Dei philosophus quam mundi , interrogatus a Pharaone quot uitae dies haberet , cum rex eum conspiceret longaeuum , respondit : Dies peregrinationis uitae meae centum triginta annorum sunt . 
In qua quidem interrogatione uel responsione diligenter nobis intuendum est , quod cum homo gentilis , quasi uerae uitae ignarus , de diebus uitae requireret , nequaquam homo sanctus uitam istam reputans uitam suam , peregrinationem uitae potius quam uitam censuit appellandam esse . 
Ut enim Apostolus ait : Dum sumus in corpore , peregrinamur a Deo et per exilium properamus ad patriam , et quasi per mortem festinamus ad uitam . 
Quibus idem alibi Apostolus ait : Si consurrexistis cum Christo , quae sursum sunt quaerite , ubi Christus est ad dexteram Dei sedens : quae sursum sunt sapite , non quae super terram . 
Mortui enim estis , et uita uestra abscondita est cum Christo in Deo . 
Abscondita , inquit , est uita fidelium , sicut manifesta uita reproborum , qui hoc exilium pro patria ducunt , et quasi conciues iumentorum , tam corpore quam mente in terram proni , nequaquam quae sursum sunt quaerunt , nec conciues esse satagunt angelorum . 
Terra quippe ista brutis animalibus pro patria , et uita praesens eorum est propria , ad quam solam ipsa constat esse create tam corpore quam anima hic desitura . 
Horum igitur recte conciues dicendi sunt , qui sensibus magis quam ratione reguntur , et coelestium obliti ad quae sunt conditi , solis inhiant terrenis , pecudes magis quam homines uocandi . 
Qui tanto a dentius uitae huius amaritudinem appetunt , quanto futurae dulcedinem minus aduertunt . 
Ad quam ille uehementer suspirabat inter regias epulas , qui dicebat : Quam magna multitudo dulcedinis tuae , Domine , quam abscondisti timentibus te ! 
Timentibus Deum potius quam mundum , et animae magis quam corporis damnum . 
Haec dulcedo dicitur abscondita , tamquam eis solis in futurum reposita et eseruata , non pro reprobis communicanda . 
Hoc illud est manna absconditum quod in Apocalypsi legimus a Domino fidelibus promissum : Vincenti , inquit , dabo manna absconditum hoc est caelestis panis refectionem . 
In cuius typum corporale manna refecit in deserto populum , cuius satietatem is quoque ut diximus confidenter expectabat cum diceret : Satiabor cum apparuerit gloria tua . 
Quibus utique hic se semper esurire demonstrat , ut ibi satiari mereatur , iuxta illud Veritatis : Beati qui nunc esuritis , quia saturabimini . 
Cum apparuerit , inquit , gloria tua , satiabor quia cum de ipsa uisione , quae nunc latet , me refeceris , nihil superest requirendum , quousque donec perueniam ; quantiscumque interim deliciis affluam , semper mendicum me recognoscam . 
Qui et alibi ad patriae suae beatitudinem totis uotis anhelans , et uitae praesentis exilium deplorans , ingemiscit dicens : Heu mihi ! 
quia incolatus meus prolongatus est : habitaui cum habitantibus Cedar ; multum incola fuit anima mea . 
Tanquam si diceret : Vae mihi peregrinanti in huius exilio uitae , et tam tar de ad patriam uenienti ! 
Quid enim est incolatus , nisi peregrinatio extra proprium solum ? 
Unde et exilium meminimus dictum . 
Prolongatum itaque sum doles incolatum , quia praesentem uitam , qua , dum sumus in corpore , peregrinamur a Deo , et tamquam exules patriam desideramus , qui , ut ait Apostolus , non habemus hic manentem ciuitatem , sed futuram inquirimus sicut et ipse qui dicebat : Cupio dissolui , et esse cum Christo grauius sustinemus , et longiorem quam uellemus esse , cum quaerimus quanto ad illam , quae sine fine est , citius peruenire cupimus . 
Nec solum hanc uitam peregrinationi , uerum etiam tenebris comparans , quo grauiorem eam demonstret : Habitaui , inquit , cum habitantibus Cedar hoc est cum his qui in tenebris commorantur . 
Cedar quippe interpretatur ; tenebrae ; . 
Et comparatione supernae claritatis , tenebrae dicendus est status uitae praesentis , et nox potius quam dies appellandus . 
Unde et longae peregrinationis grauamen replicans , adhuc ingemiscit dicens : Multum incola fuit anima mea . 
Ac si aperte dicat : Multum hic et diu me peregrinari doleo , qui alibi patriam recognosco . 
In cuius profecto peregrinationis et patriae figuram ipse israelitici populi longe postmodum per Babylonios captiuati deplorationem describens , ait : Super flumina Babylonis illic sedimus , et fleuimus , dum recordaremur Sion . 
In salicibus in medio eius suspendimus organa rostra . 
. . etc . 
Duae quippe sunt electorum et reproborum ciuitates , quae hoc loco sub specie Ierusalem et Babylonis describuntur . 
Alter a hic prosperatur , quae reproborum est , et Babylonia dicitur . 
Altera hic iugiter per illum afflicta tanto amplius ad supernae pacis uisionem anhelat , quanto grauiores pressures hic tolerat . 
De hac itaque uita fideles ad supernam mentis oculos erigentes , et tamquam de exilio ad patriam suspirantes , et de captiuitate babylonica liberati , ad libertatem ciuitatis suae Ierusalem semper anhelant hi , quorum nunc persona psalmus iste compositus , ipsos ad modum exulum deplorantes inducit , cum ait : Super flumina Babylonis . 
. . etc . 
Flumine Babylonis uitia sunt , quibus consentiendo si quis ea intrauerit , ad Babyloniam , id est confusionem defluit , quia damnationem incurrit . 
Habet quoque ciuitas electorum propria flumina , de quibus scriptum est : Fluminis impetus laetificat ciuitatem Dei . 
Et rursum : Qui credit in me , sicut dicit Scriptura , flumina de uentre eius fluent aquae uiuae . 
Ad differentiam igitur horum bonorum fluminum , noxia flumina sunt Babylonis dicta , sicut est gulositas , luxuria , auaritia , et his similia . 
Quae utique tamquam flumina Babylonis fideles attendentes , nequaquam haec per consensum intent : sed quasi desuper sedendo premunt , dum eorum motus quasi quosdam intumescentes fluctus in seipsis reprimunt , contrariis uirtutibus quasi quibusdam nauigii remis ipsos ne praeualeant contendentes . 
Sic igitur super flumina pestifera sedentes , quae tamquam obstaculum et in pedimentum maximum ad transitum patriae conspiciunt more captiuorum , in recordatione illius a qua se adhuc differri dolent , flere memorantur , cum dicitur : Et fleuimus , dum recordaremur tui , Sion . 
Sion mons est , in quo ciuitas Ierusalem sita est . 
Per hunc ergo mortem celsitudo supernae patriae , in qua est Ierusalem , id est continua uisio uerae pacis , exprimitur . 
Cuius desiderio fideles accensi ad illam iugiter quasi flentes suspirant , et de hac ualle lacrimarum tamquam de captiuitate babylonica , quo amplius conscendere cupiunt , differri ab illa grauius gemunt . 
Ordo congruus prius sedere super flumina , et postmodum fletus referuntur lamenta , quia nemo dum uitiis subiicitur , et uoluptatibus subiugatur , erigere se per desiderium ad super nam ualet ciuitatem : nec nisi prius a malo declinemus , bonis faciendis operam damus . 
Quantum autem uoluptates saeculi fugiant electi , ne libidinibus depressus animus minus se attollere ad superna ualeat , sequentia declarant : In salicibus , inquiunt , in medio eius suspendimus organa rostra . 
Salices infructuosae sunt arbores , et in humidis locis abundant , ubi diabolus quasi sus immunda uolutatur , et quiescit ; qui loca inaquosa perambulans requiem non inuenit . 
Unde bene in descriptione Behemot dicitur : Sub umbra dormiuit in secreto calami , in locis humentibus . 
Infructuosae itaque reproborum menses , in fluxu carnalium uoluptatum radicatae , salices sunt in medio Babylonis plantatae , et carnalis concupiscentiae uitiis irretitae , atque in profundo uitiorum , quod Babylonis intelligatur medium , iam submersae . 
Inter tales electi conuersantes , quamdiu praesens uita tamquam area quaedam grana simul continet et paleas , suspendunt organa sua ; dum fletibus magis et lamentis uacantes , a canticis exultationis cessant , tam aerumnas sues uel dilationem patriae , quam aliorum mortem deflentes . 
Ut autem organa sua inter tales suspendant , hoc est a uocibus gaudii cessent , ne illas in terra maledictionis deponent , quas caelo potius reseruandas iudicant , subinferunt : Quia illic . 
. . etc . 
Hoc est , qui nos captiuauerant , nobis insultantes , et solemnitatum nostrarum celebrationem irridentes , tamquam Deus quem colimus nos de manibus eorum liberare non possit . 
Interrogauerunt nos uerba cantionum hoc est , illudentes improperabant nobis , ut nunc quoque cantaremus more pristino . 
Ac si aperte dicerent , causam huius rei manifestam esse , quia uanis canticis illi nos constat deseruisse , de cuius plurimum confidebamus ope . 
Unde et has laudes diuinas non tam cantica quam cantilenas et figmenta quaedam iudicant appellandas . 
Satellites isti praedonesque babylonici , per quos captiuamur , et de amoenitate paradisi , quo quiete uix unus tamquam de terrena Ierusalem in has miseries deiecti sumus , daemones intelliguntur . 
De quibus adhuc subditur : Et qui abduxerunt nos hoc est , ab illa nos excusserunt amoenitate , dicebant , subaudis : Hymnum cantate nobis de canticis Sion . 
Quod est dicere : Laudem illam Dei , quam dicebatis Ierusalem in illis canticis uestris , ad nos conuertite : tamquam diuino cultu derelicto daemonibus seruiendo , qui subiectis promittunt quae dare non possum . 
Quorum unus in tantam prorupit insaniam , ut ipsi fide ium capiti dicere auderet : Haec omnia tibi dabo , si cadens adoraueris me . 
Quorum quidem illusioni competenter respondent electi , et eorum electionem manifesta refellunt oratione , dicentes : Quomodo cantabimus canticum Domini in terra aliena ? 
Hoc illud est ueritatis documentum , quo fidelibus praecipit : Nolite sanctum dare canibus , nec margaritas uestras spargatis ante porcos quia immundis et irrisoribus diuinorum uerborum , et more canum ad hoc oblatrantibus , non sunt eloquia committenda diuina , ne uilescere uideantur irrisa . 
Terram alienam dicit infidelium uitam a sorte fidelium exclusam , et daemonibus magis quam Deo subiectam . 
n hac itaque tam manifesta daemonum possessione laudes Dei penitus sunt reticendae , et lamenta potius assumenda quam cantica . 
Quibus , ut dictum est , lamentis non solum patriae dilationem in miseriis huius peregrinationis deploremus , sed magis diabolical fraudes , per quas tot miseri deluduntur . 
Hic tempus flendi nobis debetur , alibi ridendi promittitur . 
De quo et Ecclesiastes post illa , quae in exordio sermonis praemisimus , uerba , subiecit post aliqua : Tempus flendi , et tempus ridendi . 
Tempus plangendi , et tempus saltandi . 
Prius inquit flendi siue plangendi , et postmodum ridendi seu saltandi ; quia deplorandae sunt praesentes miseriae , ut de his liberatis uerae succedant gaudia laetitiae . 
Unde et Psalmista : Qui seminant in lacrymis , in gaudio metent . 
Quod per semetipsam Veritas : Beati qui nunc fletis , quia ridebitis . 
Beati eritis cum uos oderint homines , et exprobrauerint propter filium hominis : gaudete in illa die , et exultate . 
Ecce enim merces uestra multa est in caelo . 
Verumtamen uae uobis diuitibus , qui habetis consolationem uestram . 
Vae uobis saturati , quia esurietis . 
Vae uobis qui ridetis nunc , quondam lugebitis et flebitis . 
Vae uobis , cum benedixerint uobis omnes homines . 
Et alibi hanc reproborum et electorum sortem distinguens : Mundus , inquit , gaudebit , uos autem cor tristabimini ; sed tristitia uestra uertetur in gaudium . 
Quam mox tristitiam et subsecuturum gaudium in comparationem mulieris par ientis conferees , ait : Mulier cum parit , tristitiam habet . 
Cum autem pepererit puerum , iam non meminit pressurae propter gaudium . 
Quid enim partus mulieris cum colore parientis , nisi opera fortia sunt animae fidelis , quae per filium magis quam per filiam designantur ? 
Haec illa sunt fidelium semina , de quibus supra meminimus : Qui seminant in lacrymis hoc est in huius uitae pressuris tamquam hieme quae colligant in aestate . 
Seminemus et nos , carissimi , flentes , quae metamus ridentes . 
Ad quod nos praecipue ipsa quoque praesentis temporis institutio admonet , quod in lamentis poenitentiae praeuenit laetitiam resurrectionis dominicae . 
Ubi et illae speciales gaudii uoces : Alleluia . 
. . etc . 
, Gloria in excelsis Deo subtractae , moeroris potius quam laetitiae tempus istud insinuant esse , et planctus magis quam cantici . 
In quo ad modum captiuorum , quos diximus , organa nostra susperdentes , et a canticis cessantes , moerori magis quam exultationi uacare nos conuenit , semper attendentes exilium quod sustinemus , et ad patriam suspirantes , ad quam creati sumus . 
Cuius quidem patriae felicitas in resurrectione capitis membris est exhibita , sed nondum in ipsis complete . 
Unde tanto ardentius nos conuenit ad illam suspirare , quanto certius in capite nouimus hanc completam esse ; ut nec post luctum paenitentiae perfectis desint dilationis lacrymae dissolui cupientibus , et cum Christo esse . 
Totum itaque tempus uitae praesentis in lacrimis deducendis uel paenitentiae uel dilationis , sicut est praedictum , hoc temporis intercapedo , a praesenti scilicet die usque ad octauae Paschae , unde ipsa dicta est septuagesima , nobis figurat . 
Quid enim dies octauus dominicam resurrectionem subsequens , nisi communem fidelium exprimit resurrectionem ? 
Quae tanto securius expectatur a membris , quanto illa certius in capite praecessit . 
Cuius desiderium ipse sic in nobis semper augeat , ut de hac peregrinatione ad patriam , de hac ualle lacrimarum ad supernae felicitatis trahat gaudium . 
Amen . 
IN RAMIS PALMARUM Hodierna solemnitas et tamquam imperialis pompae triumphalis iucunditas , qua Dei filius regio more a turbis est susceptus , et tamquam filius Dauid recognitus et salutatus , longe antea fuit ab ipso Dauid prophetata , exhortante nos ad eam reuelatione prophetica : Lapidem quem reprobauerunt aedificantes , hic factus est in caput anguli . 
A Domino factum est istud , et est mirabile in oculis nostril . 
Haec est dies quam fecit Dominus , exultemus , et laetemur in ea . 
O Domine , saluum me fac , O Domine , bene prosperare : benedictus qui uenit in nomine Domini . 
Benediximus uobis de domo Domini ; Deus Dominus , et illuxit nobis . 
Constituita diem solemnem in condensis usque ad cornu altaris . 
Quos enim aedificantes hoc loco dicit , nisi sacerdotes iudaici populi , qui subiectos per fidem Christi aedificare deberent in templum Dei ? 
Hoc ipsum destruere nitebantur fundamentum , in quo erigendum fuerat aedificium . 
Ut enim Apostolus ait : Fundamentum aliud nemo potest ponere praeter id quod positum est quod est Christus Iesus . 
Haec est illa petra , in cuius fide fundata perseuerat Ecclesia , sicut et ipse Petro ait , cui eam commisit . 
Hic est lapis sine manibus de monte abscisus , qui hoc loco ab aedificantibus dicitur reprobatus , a turbis hodie recognitus est et susceptus : ut cum aedificatores respuerent , aedificandi susciperent ; et excaecatis magistris , illuminarentur discipuli , et in condemnationem seniorum resonarent pueri laudem Dei . 
Referente Ioanne , nouimus quod hodie Ierosolymis multa iam erat turba non solum ex Iudaeis , uerum etiam ex gentibus , qui conuenerant ad proximam Paschae solemnitatem . 
Sic enim de gentilibus et ipse adiecit : Erant autem gentiles quidam ex his qui ascenderant , ut adorarent in die festo . 
Hi ergo accesserunt ad Philippum , qui erat a Bethsaida Galilaeae , et rogabant eum dicentes : Domine , uolumus Iesum uidere . 
Venit Philippus , et dicit Andreae . 
Andreas rursus et Philippus dixerunt Iesu . 
Iesus autem respondit eis , dicens : Venit hora ut clarificetur filius hominis . 
Ab his itaque gentilibus pariter et plebe iudaica Dominus hodie susceptus , tamquam lapis reprobatus ab aedificantibus in caput anguli est a Domino constitutus : sicut de illo lapide sine manibus absciso dictum est , quod in montem magnum cresceret et uniuersam terram impleret . 
In angulo domus duo parietes conueniunt , nec nisi conuentu duorum angulus fieri potest . 
Nouimus in Ecclesia , quae donus Dei est ex Iudaeis et gentibus congregate , quasi duos parietes sibi conuenientes erigi , sicut hodie coeptum esse legimus . 
Unde et ipse Dominus ait : Venit hora ut clarificetur filius hominis . 
Tanquam si diceret : Iam est incoeptum de multiplicatione fidelium in utroque populo , per quod maxime filius hominis sit postmodum glorificandus , ut dum a principibus Iudaeorum reprobatur , ab uniuerso mundo suscipiatur . 
Factus est itaque in caput anguli , hoc est a Domino constitutus , ut in hac iunctura duorum parietum , tamquam in angulo quodam conuenientiam ipse fidelibus praesit uniuersis , sicut caput in corpore caeteris membris , et tamquam una persona ex ipso fiat Ecclesia , in qua ipse sit caput , et illa corpus . 
Hoc et ipse Dominus hodie per semetipsum declarauit , cum Ierosolymam ueniens tam asinae primum quam pullo postmodum insedit . 
Asina quippe mater pulli fidelis est populus primo ad Christum ex Iudaeis conuersus , sicut apostoli et caeteri fideles in primitiue Ecclesia , qui postmodum sua praedicatione gentilem populum ad fidem conuertendo , tamquam mater illum pariendo genuerunt Deo . 
Quorum unus ex eis dicebat : Filioli mei , quos adhuc parturio , donec Christus formetur in uobis . 
Et iterum : In Christo enim Iesu per Euangelium ego uos genui . 
Sedere autem Christum super utrumque populum , est eis tamquam equitem et ectorem praesidere , et eos quos iustificat per gratiam inhabitare . 
Unde et in Prouerbiis anima iusti sedes dicitur sapientiae , hoc est habitatio Christi , quia sapientia dicitur Dei . 
Cum his , super quos sedet , Ierosolymam uenit , quia eos tantummodo quibus hic regendo praesidet ad caelestem Ierusalem aeternae pacis uisionem introducit . 
Hos quoque duos populos per asinam et pullum Iacob patriarcha designauit , cum in typo Christi Iudam filium suum , de quo ipse ortus est , benedicens ait : Et ipse erit expectatio gentium , ligans ad uineam pullum suum , et ad uitem , o fili mi , asinam suam . 
Ipse quippe Dominus discipulis ait : Ego sum uitis , et uos palmites . 
Ad uitem itaque , hoc est ad teipsum , Domine Iesus , asina est ligata , et ad uineam pullus , hoc est ad palmites ipsius uitis : quia tu , Domine , propria praedicatione primos ex Iudaeis fideles tibi copulasti , per quos et postmodum gentiles conuertisti , et eis aggregasti , qui tuam minime uiderunt in carne praesentiam . 
Hoc ipsum igitur quod tam asinae quam pullo Dominus insidens exhibuit , hoc praesens uersiculus psalmi longe ante praecinit , dicens : Hic factus est in caput anguli hoc est constitutus a Deo in caput , ut diximus , duorum parietum , in una domo Dei sibi coniunctorum . 
A quo uero tam magnum quid factum sit , supponitur cum dicitur : A Domino factum est istud . 
In quo patenter ostendit frustra eos laborasse , qui quod disposuerat Deus nitebantur euertere . 
Unde et in mortem eius conspirati dicebant : Videtis quia nihil proficimus . 
Ecce mundus totus post eum abiit . 
Et est mirabile in oculis nostris . 
Quid enim mirabilius in oculis hominum , quam diuinae dispositionis profundum , de quo ipse ait : In iudicium ego uend in hunc mundum , ut qui non uident uideant , et qui uident caeci fiant ? 
Ecce doctores legis quem in lege promissum expectabant uenturum , uenientem tamquam incognitum reprobauerunt . 
Errauerunt magistri , in quo non errauerunt discipuli . 
Caecitas ex parte facta est in Israel , ut plenitudo gentium subintraret . 
Fracti sunt oliuae rami naturales , ut syluestris insereretur oleaster . 
Peculiaris ille quondam Dei populus ex magna parte Deum reprobando meruit reprobari a Deo , et quasi filiis alienatis , in eorum locum successerunt alieni . 
Quod altissimum Dei consilium in tantam admirationem uenit mentibus fidelium , ut ipse Apostolus super hoc exclamans dicat : O altitudo diuitiarum sapientiae et scientiae Dei ! 
quam incomprehensibilia sunt iudicia eius , et inuestigabiles uiae eius ! 
Quis enim cognouit sensum Domini , aut quis consiliarius eius fuit ? 
Ad huius temporis plenitudinem gratiae exultare admonemur , et laetari , cum dicitur : Haec est dies . 
. . etc . 
Tanquam si diceret : Hoc est illud tempus fidelibus optatum , quod per semetipsum Dominus copia repleuit omnium bonorum . 
Exultemus , inquit , et laetemur . 
Ingeminat gaudium , praeuidens in duobus populis Ecclesiae crementum . 
Ad hanc itaque temporis gratiam totis uotis ipse psalmographus anhelans , in quam suam et omnium fidelium salutem expectabat futuram , exorat dicens : O Domine , saluum me fac . 
Me , inquam , qui te recognosco , qui in te solum tamquam omnium Iesum , id est Saluatorem , spem totam constituo ; quantacumque caecitate populus meus sit percutiendus . 
Et ut saluum facias , bene prosperare . 
Hoc est , prospere ages in omnibus quae disponis , tuae uoluntati obtemperantibus sibi cause salutis aeternae . 
Quantum autem prosperari debeat in his quae agit , demonstrat cum supponit : Benedictus qui uenit in nomine Domini . 
Benedictus , inquit , hoc est a Deo sanctificatus , et ex utero matris omnibus donis Spiritus sancti consummatus . 
In nomine Domini , sicut et ipse ait : Ego ueni in nomine patris mei : et alius ueniet in nomine suo , et eum suscipietis . 
In nomine Patris uenit , qui non propriam gloriam , sed Patris quaerit ; nec tam nosci uult ut honoretur , quam eum cognosci facit ut glorificetur . 
Qui uenturus est , inquit , quondam tempore prophetiae hoc erat futurum , quod in nostro nouimus esse completum . 
Adeo autem ad praesentem diem psalmus iste pertinet , ut haec ipsa uerba psalmi populus hodie acclamauerit in laudem Domini . 
Unde et Matthaeus meminit : Turbae autem quae praecedebant , et quae sequebantur , clamabant dicentes : Hosanna filio Dauid : Benedictus qui uenit in nomine Domini . 
Hinc et Hieronymus Damaso de Hosanna scribit his uerbis : Ipsa hebraea uerba ponenda sunt : in CXVII psalmo , ubi nos legimus : ; O Domine , saluum me fac . 
. . etc . 
; in hebraeo legitur : Anna Adonay , Hosianna . 
. . etc . 
Et quia Hosianna , quod nos corrupte propter ignorantiam dicimus Hosanna , saluifica , siue saluum me fac , exprimatur , omnium interpretatione signatum est . 
Et post aliqua : Hebraei habent interiectionem , ut quando uolunt Dominum deprecari , dicant : Anna Domine , quod Septuaginta interpretati sunt : O Domine . 
Hosi ergo saluifica interpretantur , anna interiectio deprecantis est . 
Si ex duobus uelis compositum uerbum facere , dices Hosianna , siue ut nos loquimur Hosanna , media uocali littera elisa . 
Item : Ubi nos legimus in latino : ; O Domine , saluum me fac ; O Domine , bene prosperare ; iuxta hebraeum legere possumus : Obsecro , Domine , saluum me fac ; obsecro , Domine , prosperare . 
Matthaeus , qui hebraeo sermone scripsit , ita posuit : Hosanna barrama , id est Hosanna in excelsis . 
Tale est ergo iuxta Hieronymum : Hosanna in excelsis tamquam si diceret : Precamur , Domine , ut ueram nobis salutem conferas in caelis . 
Benediximus uobis . 
Post benedictionem saluationis Domini , qui factus est in caput anguli , ad benedictionem quoque membrorum tamquam duorum parietum ad eum coniunctorum conuertens uerba , dicit Psalmista : Vobis de domo Domini existentibus , et in ea tamquam duobus erectis parietibus , uobis , inquam , benediximus . 
. . etc . 
hoc est : Pro sanctificatione uestra , et Ecclesiae multiplicatione futura , nos prophetae Domini saepe rogauimus , et tamquam de re iam complete certi , eum laudauimus . 
In huius typo futurae benedictionis super utrumque populum , Iacob patriarcha filios Ioseph , Ephraim , et Manasse , manibus cancellatis , hoc est in modum crucis obligatis , legitur benedixisse . 
Ubi quiden pateater innuitur utriusque populi saluationem futuram in Christi consistere passione , et hanc benedictionem tam ipsi Iacob , quam Isaac et Abrahae in eorum semine promissam esse . 
Ac ne forte quisquam quaereret a propheta tam longe ante aduentum Christi existente , quis hoc ei caeterisque reuelauerit de longinquo , tanta caecitate in Israel facta de proximo , ut subintraret gentium plenitudo , quasi respondens ait : Ipse idem Dominus , qui nunc per semetipsum apparens istos illuminauit , nobis quoque super hoc longe ante illuxit . 
Constituite diem solemnem . 
His praemissis , quasi conclusionem supponit , qui nos exhortatur ad solemnitatem praesentis diei , tamquam sic inferens dicat : Quandoquidem ita Dominus in duobus populis Ecclesiam multiplicauit in figura , quorum qui praecedebant et qui sequebantur hodie Dominum suscepisse referuntur et benedixisse . 
Igitur et quicumque fideles in memoria tanti beneficii gratias acturi : Constituite diem solemnem in condensis hoc est in magna multitudine populi , et quasi densitate quadam spiritalium arborum incomparabilibus illis ramis palmarum uel oliuarum , quas hodie populus accepit , significatarum . 
Quid enim illi rami uel frondes de arboribus auulsae praetendebant , nisi utriusque populi aggregationem de masse peccatorum assumptam ? 
In quorum repraesentationem , populus fidelium hodierna die arborum ramis uel frondibus , qrras gestauit , totam Ecclesiam usque ad altare , quasi frutetorum replent densitate : ut iuxta litteram quoque uideatur accipi quod dicitur : In condensis usque ad cornu altaris . 
Mystice autem cornu altaris dicitur sacrificium Christi . 
Per altare quippe sacrificium , per cornu altaris extremitas eius intelligitur . 
Sacrificium itaque Christi , quod ueteri sacrificio legis successit , per cornu altaris figuratur , cum sit extremum hoc sacrificium , etsuprema hostia complens caeteras . 
In cornu quoque altaris , tamquam in angulo quodam , duo altaris latera sibi iunguntur : ut quemadm odum Christum factum superius diximus in capite anguli , ad quem duo populi iunguntur ; ita etiam dicamus ad sacrificium Christi duos ritus sacrificii conuenire , sacrificii sancti Melchisedech in pane et uino , et sacrificii legis in carnalibus hostiis . 
Utraque quippe sacrificia in figura nostri praecesserunt , et in significatione illius conuenerunt . 
Constat etiam animalia cornuta , cum in transgressum pugnae uenerunt , uim maxinram et robur pugnandi in rigore et fortitudine cornuum habere . 
Cum igitur Christus pro nobis immolatus uirtute huius sacrificii diabolum strauerit , quasi cornu suo eum uulnerauit , atque uulneratum deiecit . 
itaque per cornu altaris , sacrificium Christi tamquam uituli nostri figuratur , cum hoc effrcax et forte , ut dictum est , fuerit in pugna , corneum magis dicendum quam carneum ; rigidum , non molle ; robustum , non debile . 
Usque ad hoc cornu altaris celebratio nostrae porrigitur solemnitatis , cum tantae uictimae dignitate festiuitates decorantur christianae . 
Ad hoc cornu altaris specialiter hodierna solemnitas peruenit , cum in eius missa primum Christi passio recitatur , qua pro nobis ipse est immolatus . 
Hac die Dominus Ierosolymam ueniens passioni se obtulit , decima uidelicet tunc die mensis , sicut ex euangelio perpenditur Ioannis . 
Ibi quippe habemus quod post resurrectionem Lazari , Iudaeis in mortem Domini iam omnino conspiratis , ipse Dominus iam non palam ambulabat apud eos , sed abiit in regionem iuxta desertum , in ciuitatem quae dicitur Ephrem , et ibi morabatur cum discipulis suis . 
Deinde cum iam pascha proximum esset , uenit Bethaniam ante sex dies paschae , quasi ad uictimam uerus agnus accedens , capiendus in pascha ut immolaretur . 
Inde in crastinum ueniens Ierosolymam susceptus est hodie a turbis , et tamquam rex lsrael , et Dauid regius haeres recognitus et salutatus Quinto itaque die ante illud pascha Iudaeorum , hoc est hodie , qui decimus dies mensis huius , uenit rex in Ierusalem . 
Pascha enim celebiatui in quartodecimo die . 
Decimo autem uoluit ideo ingredi , quia ita praefiguratum erat in lege , ubi praecipitur : Decimo die mensis huius tollat unusquisque agnum per familias et domos suas . 
Et paulo post : Et seruabitis eum usque ad quartamdecimam diem mensis huius . 
Immolabitque eum uniuersa multitudo filiorum Israel ad uesperam . 
Decima autem die mensis primi , agnus qui in pascha immrolaretur domum introduci iussus est , quia Dominus decima die eiusdem nrensis , hoc est ante quinque dies paschae , in ciuitatem in qua pater etur erat ingressurus . 
Hanc igitur diem secundum mysterium legis competenter elegit , qua se , ut dictum est , offerret passioni , quam antea nonnunquam refugerat sese abscondendo , uel tentus a Iudaeis libere per medium eorum transeundo , uel fiequenter ab eis leclinando , quia nondum uenerat eius hora . 
Qua profecto die quo magis honorifice suscipi uoluit a turbis , et ingressus templum eiecit inde libere omnes uendentes et ementes , et mense nummulariorum , et cathedras uendentium columbas euertit , et his expulsis , accedentes ad eum caecos et claudos in ipso templo sanauit , eo amplius inuidiam peruersorum contra se commouit , ut quod iamdudum uoluerant perficere maturarent , et ab eo daretur facultas , in quibus praecesserat uoluntas . 
Ipse quippe est , qui ait : Nemo tollit a me animam meam , sed ego pono eam . 
Nemo quippe uim ei facere potuit , ut tamquam inuitum et coactum occidere , uel etiam comprehendere posses . 
Ut autem maiori incitarentur inuidia , qui de morte Domini iam tractabant , et Deo magis indignarentur , quo amplius eum honorari uiderent , tantum sibi honoris hodie permisit exhiberi , quantum nulli regum legimius exhibitum . 
Ut enim de diuinis laudibus taceamus , et ramos uel frondes quos in uia sternebant praetereamus , quam mirabilis fuit illa singularitas honoris , qua plurima turba sub pedibus uilium iumentorum prosternebant uestimenta , nec pedibus illis , quibus ipsa Dominunr baiulabat , contingi tolerabant ! 
In quo nec modicum aduertendum est mysterium . 
Quibus enim caelestis praesidet diis nequaquam terram suis contingunt pedibus , quis quorum desiderium conuersatur in caelis , eorum affectus non adhaerent terrenis ; nec animos suos deiiciunt in caducis , qui sursum Christum quer entes solis inhiant aeternis . 
Quos ut imitari possimus , rogamus te , Domine Iesu , ut nos quoque tua facias iumenta , quibus in fidem et regendo digneris praeesse , Saluator mundi , cui dicitur in alio psalmo : Homines et iumenta saluabis , Domine , quemadmodum multiplicasti misericordiam tuam , Deus . 
Amen . 
IN EADEM DIE Erat autem spelunca et lapis superpositus , et ait Iesus : Tollite lapidem . 
. . etc . 
Miserationes Domini uniuersis operibus eius Psalmista praeferens ait : Et miserationes eius super omnia opera eius . 
Miserationum itaque Domini recordantes , tanto hinc eum amplius glorificare debemus , quanto haec eius opera caeteris praeesse , et magis necessaria nobis cognoscimus esse . 
Unde et a turbis hodie meruit honorari , maxime quod moerentium sororum Lazari miseratus , suscitatum eis reddidit fratrem iam in monumento quatuor dies habentem . 
Ut enim Ioannes scribit , propter hoc hodie turba ei obuia uenit , quoniam hoc audierant factum . 
Ad quod tamquam hodiernae festiuitatis originem oculos mentis reducentes , tanto diliger tius eius mysterium intueri debemus , quanto haec magna Domini misericordia maiorem tribuit peccatoribus consolationem . 
Tres quippe mortuos a Domino legimus suscitatos , quibus uniuersa peccatorum genera doctores nostri dixerunt figurari . 
Suscitauit enim filiam archisynagogi adhuc in domo iacentem antequam fores efferretur . 
Suscitauit filium uiduae extra portam ciuitatis Naim iam deportatum . 
Suscitauit et hunc , de quo nunc nobis sermo est , uidelicet Lazarum , cum iam in monumento quatuor dies haberet . 
Unde et quatriduanus mortuus dicitur . 
Tres igitur isti mortui tria peccantiumr genera signant , qui per praesentiam diuinam inspirante gratia reuiuiscere dicuntur : et felicius isti a morte animae , quam illi a morte corporis per Dominum suscitantur . 
Puella quidem mortua , quae adhuc in domo tenehatur clause quando est suscitata , illos significat peccatores , quorum peccata mente tantum concepta , nondum per operationem exterius sunt progressa . 
Iuuenis autem extra portan delatus eos significat , quorum peccata iam in effectum proruperunt , ut uideri iam ab omnibus possint . 
Lazarus uero , non solum sepultus uerum etiam quatriduanus , eos significat , qui longa consuetudine peccandi magna peccatorum mole premuntur , et diuinae consuetudinis exemplo , altos etiam corrumpunt : unde et foetere dicuntur . 
Tres itaque mortes animae , tres isti mortui , ut diximus , designant : peccatum scilicet cogitationis , hoc est contemptum Dei adhuc in mente latentem , nondum progressum in operationem ; et peccatum operationis , hoc est , iam per operationem apparens , atque peccatum consuetudinis , et iamdudum in operatione habitum . 
Haec tria genera peccatorum tamquam tres animae mortes in capite I psalmi a beato uiro dicuntur remoueri , cum talis ipse describitur , qui non abierit in consilio impiorum , non steterit in uia peccatorum , non sederit in cathedra derisorum . 
At quondam resurrectio Lazari ad praesentem , ut diximus , solemnitatem maxime pertinere dignoscitur , mysterium eius sermo noster ut coepimius prosequatur . 
Quod ut faciat diligentius , paulo historia altius replicetur . 
Refert itaque Ioannes , quod , cum facta essent encaenia in Ierosolymis , et ibi esset Dominus Iesus , et quaererent eum Iudei apprehendere , exiit de manibus eorum , et abiit iterum bans Iordanem , ubi fuerat Ioannes baptizans , et mransit illic . 
Et tune , Lazaro iam languente , miserunt ad eum sorores eius Maria et Martha , dicentes : Domine , quem amas infirmatur . 
Quo audito , mansit Dominus in eodem loco duobus diebus . 
Deinde , cum dixisset discipulis Lazarum inter im mortnuum esse , uenit Bethaniam cum ipsis , et inuenit Lazarum quatuor dies iam in monumento habentem . 
Et suscitaturus mortuum , peruenit ad sepulcrum . 
Erat autem ( ut diximus ) spelunca et lapis superpositus ei . 
Et ait Iesus : Tollite lapidem . 
Ut ergo tulerunt lapidem , uoce magna clamauit Iesus : Lazare , ueni fores . 
Et statim prodiit qui fuerat mortuus , ligatus pedes et menus institis , et facies illius sudario erat ligate . 
Dicit eis Iesus : Soluite eum , et sinite abire . 
Multi ego ex Iudaeis , qui uenerant ad Mariam , et uiderant quae fecit , crediderunt in eum . 
Quidam autem ex ipsis abierunt ad pharisaeos , et dixerunt eis quae fecit Iesus . 
Collegerunt ergo pontifices et pharisaei concilium , et dicebant : Quid facimus ? 
quia hic homo multa signa facit . 
Si dimittimus eum sic , omnes credent in eum . 
. . etc . 
Ex quo profecto liquet , ex hoc denique miraculo aduersus Dominum Iudaeos maxime commotos fuisse , et in eius nece ex tunc praecipue conspirasse : tamquam eum occidendo possint delere , per quem mortuos nouerant suscitatos esse , quasi mortuus non posset resurgere post triduum , qui quatriduanum suscitauerat Lazarum . 
Cuius quidem resuscitatio tanto diligentius descripta est ab euangelista , quanto plenius nostrae salutis continet mysteria , quos quotidie diuina misericordia felicius , ut diximus , resuscitat a morte animae , quam tunc et semel Lazarum a corporis morte . 
Lazarus quippe , ut diximus , iam sepultus , et quatriduanus mortuus , illum significat peccatorem , qui longa consuetudine peccati interim deiectus est in profundum , ut in illo profundo tamquam in sepulcro putrescat quatriduanus , nec se tantum perimens , uerum etiam alios exemplo quasi foetore quodam suae putredinis corrumpens . 
Unde et bene foetere describitur quasi quatriduanus . 
Quatuor enim dies quos in monumento habuit , uniuersitatem peccatorum exprimunt , quibus quisque pessimus est inuolutus , tamquam in illo profundo uitiorum sepultus , de quo scriptum est : Peccator cum in profundum uitiorum uenerit , contemnet quia cum in longa perstiterit consuetudine peccandi , quae iam ei facta est quasi altera natura , graui iugo ipsum deprimit , salutiferas fidelium exhortationes uel diuina monita respuens contemnit . 
Unde ipsi necessarium est , ut pro illius obstinatione deuotio fidelium intercedat , ut interuentu eorum diuina gratiae respectum assequatur , quo illi poenitentiae gemitus inspiretur , et conuersus saluetur . 
Unde bene pro fratre Lazaro sanando sorores eius interuenerunt , eius infirmitatem Domino nuntiando . 
Quem ad subueniendum inuitantes , satishoc esse consuerunt , ut Domino nuntiarent amici sui mortem , et propriam de infirmitate fratris desolationem . 
Sic enim mandantes dixerunt : Domine , ecce quem amas infirmatur . 
Nec addiderunt : Veni et cura eum ; nec tam orando quam nuntiando quod uolebant postulauerunt . 
Satis enim crediderunt Domino nuntiare anxietatem amici sui , atque suam ; tamquam illud prouerbium attendentes : Amicus et medicus in necessitate probantur . 
Unde satis aestimauerunt amicitiam fieri cum dicunt : Ecce quem amas . 
Magna fiducia earum in hac sua petitione plurimum nos confirmat , ut nihil haesitantes a Domino necessaria constanter postulemus . 
Interueniunt pro infirmo nondum mortuo , quia uiuis adhuc , non defunctis supplicatio fidelium proficit ut salubrem poenitentiam habeant . 
In Maria et Martha uniuersi fideles comprehenduntur , tam contemplatiuae scilicet uitae quam actiuae . 
Quarum orationes dum sibi coniunguntur , facile pro aliis quoque impetrant quae illi non merentur . 
Et notandum quod , adueniente Domino Bethaniam , Martha occurrit illi . 
Maria autem domi sedebat . 
Ex quo diligenter actiuorum et contemplatiuorum uita describitur . 
Actiui quippe sunt , qui circa proximi causam maxime occupati , temporalia bona procurant , ut habeant unde tribuant necessitatem patienti ; et in exterioribus actionibus laborantes , illa implent opera misericordiae , de quibus illis Dominus dicturus est : Esuriui , et dedistis mihi manducare . 
. . etc . 
Contemplatiua uero est uita , quae amore Dei uehementer succensa , tanto sincerius ei uacat , et in eius contemplationem , et status supernae uitae oculos meritis perfectius erigit , et eo magis in hac speculatione suspense delectatur , quanto a curis saeculi amplius remote quiescit . 
Martha itaque tanquan in exteriori administratione occupata , Domino uenienti statim occur rit , Maria uero domi sedens quiescit , nequaquam istis uisibilibus intenta bond , sed supernis inhians gaudiis , quae nec oculus uidit , nec auris audiuit . 
Quam etiam euangelista in tantum quietem suam amare describit , ut nequaquam de domo egressa , nisi a Domino prius uocata , cum ei uidelicet Martha diceret : Magister adest , et uocat te . 
Nonnunquam uiri contemplatiui de secreto intimae quietis , Deo inspirante , coguntur exire , et populo illo postulante , curis implicantur ecclesiasticis , sicut in beato factum est Martino . 
Quanto autem contermplatiuorum maior religio feruentiori studio adhaeret Deo , tanto Mariae deuotionem euangelista magis commendans ait : Maria autem , cum uenisset uhf erat Iesus , uidens eum , cecidit ad pedes eius . 
Et dixit ei : ; Domine , si fuisses hic , non esset mortuus frater meus . 
; Iesus ergo , ut uidit eam plorantem , et Iudaeos qui uenerant cum ea plorantes . 
. . etc . 
Nequaquam enim Martha , quae Domino prior occurrerat , uel ad pedes eius adorando prostrate , uel super fratre dicitur lacrymata . 
Prior ad Dominum Martha uenit , quondam actiua uita licet in meritis sit posterior , naturaliter tamen in ordine temporis est prior . 
Ut enim beatus meminit Gregorius a minimis quisque inchoat , ut ad maiora perueniat . 
Et imperfectior actiuorum uita quaedam est fidelium inchoatio , in qua se prius exerceant , quam ad perfectionem contemplationis conscendant . 
Quod uero Dominus Lazarum suscitaturus infremuisse spiritu , et seipsum turbasse dicitur , hoc in seipso exhibuit quod misericorditer in nobis agit . 
Quo enim quisque poenitens maiora commiserit , magis horrore gehennae infremere ac turbari cogitur de peccatorum quorum magnitudine . 
Hic uero qui quatriduanus mortuus dictus est , per hos quatuor dies , quos iam in morte habuerat , omni peccatorum genere contamirratus fuisse innuitur . 
In eo quippe tam cogitationis quam operationis peccatum praecedens in consuetudinem uenerat , et tandem altos per exemplum corrumpendo , in morte pariter tam aliorum quam propria consummatum erat , primo , ut dictum est , in cogitatione , secundo habitum in opere , tertio dictum in consuetudine , quarto in aliorum corruptione . 
Quod uero Dominus interrogat : Ubi posuistis eum ? 
tamquam ignorans sepulcri locum ; hoc nobis insinuat , tales maxime a Deo ignorari , quorum opera magis improbat , iuxta illud quod reprobis ait : Amen dico uobis , nescio uos . 
Primo lapidem praecipit tolli qui mortuum premit , ut sicut mortuus resurgere possit ; quia talibus , ne de magnitudine peccatorum desperent , indulgentia Euangelii magis est praedicanda , quia dictum est adulterae : Vade , et amplius noli peccare quam legis in lapide scriptae duritia in contaminationem inducenda . 
Hic itaque longa consuetudine peccandi detentus , et prauae consuetudinis iugo grauiter depressus , atque in tantum libero arbitrio in ipso iam debilitato , ut non solum ad eum surgere non posses , ut eum requireret , sed nec pro se orare satageret ; uenit ad eum misericors Dominus , cum ei gemitum poenitentiae inspirat , et uiribus omnino destitutum erigat aegrotum . 
Ad quem uoce magna clamans : Lazare , ueni fores ipso clamore insinuat , quam longe remotus hic ab eo absistat . 
; Veni fores ; inquit , hoc est , per temetipsum culpam , quae est in mente , propala confessione , et spiritali medico uulnus ostende , a quo suscipias cataplasma medicinae . 
Vocat Dominus Lazarum , cum peccatori salubris poenitentiae inspirat gemitum . 
In quo quidem gemitu mortuus reuiuiscit , quia mors animae , quod est peccatum , per eum abscedit . 
Quippe qua hora peccator ingemuerit peccatum suum , saluus erit . 
Et quia post poenitentiam confessio restat peccati , uocatus Lazarus foras exit , dum se poenitens per confessionem peccatorum prodit , et de profundo uitiorum tamquam de sepulcro surgit . 
Sed quia hic talis excommunicari meruerat , et ab Ecclesia expulsis uinculis anathematis adhuc religatus erat pro tam manifestis criminibus suis , procedere dicitur ligatus pedes et manus , et sudario faciem inuolutus . 
Quislibet excommunicatus a praelatis , qui iam per poenitentiam et confessionem Deo sit reconciliatus , tamen ab ipsis Ecclesiae ministris anathematis uinculis est absoluendus ; ut satisfactione per acta , consortium ei reddatur fidelium ab ipsis per quos fuerat exclusus . 
Pedes et manus ligatos habet , cui adhuc introitus Ecclesiae non est concessus , ut satisfactionis opera sint iniuncta , quae pro qualitate uel quantitate peccatorum a praelatis sunt imponenda : ut sicut non est liber ad incedendum quo uoluerit , ita nec ad operandum quod ipse decreuerit . 
Qui enim diu male uiuendo abusus est potestate sua , iam non proprio , sed alieno quod deliquit corr igere dehet arbitrio , nec iam sui iuris est in talibus agendis , sed alieni . 
Faciem quoque inuolutam habet , quia ante satisfactionis impletionem deuotio poenitentis , et uerus poenitentiae gemitus non potest cognosci . 
Per faciem quippe , qua quisque cognoscitur , notitia designatur . 
Faciem itaque poenitentis inuolutam aperiunt , qui eius institute satisfactione , ipsius , ut dictum est , deuotionem cognosci faciunt , et reddendo ei Ecclesiam tamquam fidelem eum recognoscunt , qui eum habebant prius tamquam incognitum , et sicut ethnicum uel publicanum . 
Soluunt itaque discipuli resuscitatum a Domino , et liberum ire sinunt , qui prius extra Ecclesiam fuerat relegatus , dum introitum Ecclesiae , et consortium fideliurr ei reddunt , et in arbitrio eius proponunt quocumque uitae tramite uelit ad Deum tendere , et quibus operibus id possit eligere . 
Et oc est quod eis Dominus ait : Soluite eum , et sinite abire . 
Ecce Dominus mortuum corporaliter suscitando , discipuli suscitatum soluendo , multum meliorem tam suscitationem , quam solutionem iustitiae nobis proponunt , prout exponendo prosecuti sumus . 
Illud semel miraculum Dominus egit in corpore , quod multo felicius in animabus poenitentium agit quotidie . 
Reddidit Lazaro uitam , sed rursum morituro temporalem . 
Tribuit poenitentibus uitam , sed sine fine mansuram . 
Illud mirabile in oculis hominum , sed istud maximum iudicio fidelium . 
Quo uero maius , eo appetendum amplius . 
Scriptum est hoc de Lazaro , non ipso Lazaro sed pro ipso , sed nobis et pro nobis . 
Quaecumque , inquit Apostolus , scripta sunt , ad nostram doctrinam scripta sunt . 
Semel uocauit Dominus Lazarum , et suscitatus est a morte corporali . 
Saepius nos uocat , ut melius resurgamus a morte animae . 
Semel ei dixit : Veni foras et statim prodiit ad unum Domini praeceptum . 
Quotidie nos Dominus per Scripturam inuitat ad confessionem , hortatur ad emendationem , promittit uitam quam dare paratus est nobis , qui mortem non uult peccatoris . 
Negligimus uocantem , spernimus inuitantem , contermnimus promittentem . 
Inter Deum et diabolum tamquam inter patrem et hostem constituti , paternis monitibus ad uitam hostiles praeponimus ad mortem . 
Non ignoramus , inquit Apostolus , astutias Satanae astutias , inquam , illas eius maxirmas , quibus nos ad peccatum inducit , et ab emendatione retrahit . 
Peccatum suggerens , duobus nos exuit , quibus illi maxime potest resisti , timore scilicet ac pudore . 
Quod enim uitamus , aut timore cuiusque damni , aut reuerentia pudoris dimittimus . 
Honesti quippe uiri plusquam rerum cauent detrimentum , sicut e conuerso inhonesti faciunt . 
Cum ergo Satanas quemlibet ad peccatum impellit , facile hoc efficit , si primo illum timore , ut diximus , et pudore priuauerit . 
Cum autem id effecerit , eadem ei reddit quae prius abstulit , ut sic eum a confessione retrahat , et in peccato suo mori faciat . 
Tunc ei latenter susurrat in animo : Leues sunt sacerdotes , et difficillimum est compescere linguam . 
Si hoc uel illud talibus confitearis , secretum esse non poterit : et cum in notitiam uenerit , imminebit periculum , uel incurres famae detrimentum , uel damnum te sustinere , uel confundi necesse est ex uilitate . 
Sic misero diabolus illudens , cum ea primum ei abstulerit , quae per peccatum uitae debuit , eadem postmodum ei reddidit , per quae ipsum in peccato detinere possit . 
Timet captiuus temporale , non animae damnum . 
Erubescit homines , contemnit Deum . 
Pudet hoc in notitiam hominum uenire , quod non puduit eum in conspectu Dei et totius curiae supernae committere . 
Formidat humanum iudicium , qui non ueretur diuinum . 
De quo Apostolus ait : Horrendum est incidere in menus Dei uiuentis . 
Et per semetipsam Veritas : Nolite , inquit , eos timere qui occidunt corpus , animae uero non habent quid faciant ; sed potius timete eum qui potest corpus et animam mittere in gehennam . 
Sunt animae morbi , sicut et corporis . 
Et ideo diuina pietas medicos utrisque sana dis praeuidit . 
Ipse quippe Dominus Iesus se spiritalem medicum appellans , ait : Non est opus ualentibus medico , sed male habentibus . 
Huius locum sacerdotes in Ecclesia tenent , quibus tamquam animarum medicis peccata confiteri debemus , ut ab eis satisfactionis cataplasma sumamus . 
Qui mortem corporis timet , qualicumque corporis per te patiatur quantumque secreta , quantumlibet obscena , medico reuelare , et ad curandum exponere non differt . 
Quaelibet dura , quaelibet aspera sustinet , ut mortem differat , non euadat . 
Quidquid pretiosum habet , dare non dubitat , ut ad modicum mortem hanc corporalem depellat . 
Quid ergo pro morte animae faciendum est , quantumcumque sit grauissima , sine magno labore , sine magnis sumptibus imperpetuum medicari potest . 
Nos ipsos Dominus , non nostra quaerit , nec nostris indiget qui omnia praebet . 
Ipse quippe est , cui dicitur : Bonorum meorum non eges . 
Apud eum quisque tanto maior est , quanto apud se per humilitatem minor . 
Tanto magis iustus , quanto proprio iudicio magis reus . 
Tanto amplius ibi nostra tegimus , quanto hic ea promptius per confessionem propalamus . 
Ab hac itaque , fratres , nos retinentes , attendamus quod scriptum est : Est confusio adducens gloriam , et est confusio adducens peccatum . 
Et rursum : Veniensque Babylonem , ibi liberaberis . 
Confusio quippe duplex est erubescentiae Alter a quidem salubris , cum erubescimus nos turpia commisisse in conspectu Dei . 
Altera lethalis , cum magis homines quam Deum uerentes ad confessionem uenire nos pudet : uel quotiens aliqua humilia propter Deum agere recusamus , ne uiliores apud stultos habeamur . 
Haec profecto confusio est adducens peccatum , quia ne uilescamus hominibus , uilescere Deo sustinemus . 
Illa uero confusio ueram nobis acquirit gloriam , qua uilescere hominibus non refugimus , ut gloriosi Deo effrciamur , et magni diuino uerius quam humano iudicio simus . 
Ad hanc utique Babylonem , id est confusionem laudabilem cum peruemerimus , ut de peccato scilicet erubescamus , ab ipso statim liberabimur , parati iam ad confessionem , et condignam satisfactionem . 
Unde et Psalmista : Delictum meum cognitum tibi feci , et iniustitiam meam non abscondi . 
Dixi : Confitebor aduersum me iniustitiam meam . 
. . etc . 
Delictum meum cognitum Deo facit , qui uicario eius locum ipsius in Ecclesia tenenti confiteri peccatum nequaquam erubescit . 
Sicut enim ipse in membris suis persecutionem sustinere uel beneficium suscipere se testatur , dicens : Saule , Saule , quid me persequeris ? 
et : Quod uni ex minimis meis fecisti , mihi fecisti ita et in uicariis suis sacerdotibus cognitum sibi fieri peccatum dicit . 
Quod statim Psalmographus exponens adnectit : Et iniustitiam meam non abscondi hoc est , non solum opera , uerum etiam meritis nequitiam in confessione accusans . 
Dixi : Confitebor aduersum me iniustitiam meam Domino . 
Hoc est , stabiliui apud me , ac deliberaui iniustitiam meam confiteri sacerdoti . 
Confitebor , inquit , aduersum me , nullum alium in me inde accusans . 
Sunt enim nonnulli , qui in sua confessione , ut suam minuant culpam , alios magis trahunt in culpam , dicentes , ad ea quae commiserunt ab aliis se inductos et quasi compulsos , siue diabolo , seu hominibus . 
Qualis quidem illa confessio fuit , cum ille in uxorem , illa in serpentem culpam retorquens , se magis excusare quam accusare uidebatur . 
Unde et statim debitae poenae sententiam excipere meruerunt . 
Iustus uero , qui sicut scriptum est , in primordio accusator est sui , quo se amplius accusat , eo se magis apud supremum ac misericordissimum Iudicem excusat ; et ueniam impetrat se accusando , qui poenam incurreret se excusando . 
Ut enim Tullius in Rhetorica docet , confessio peccati , quae a iudicibus poenam institutam suscepit , apud superiorem senatus potestatem indulgentiam potest assequi . 
Iudices quippe a superiori potestate instituti , et legibus iurati , poenae sententiam non habent relaxare , sed inferre . 
Superior autem potestas , cuius est tam legem promulgare quam iudices imstituere , in arbitrio suo habet rigorerm legis temperare , et poenas institutas misericorditer relaxare . 
Non enim super se habet potestatem quam metuat , ut non libere misericordiam cui decreuerit impendat . 
Quanto magis summa illa caelestis potestas , quae de misericordia illa caelesti nos consulens ait : Euntes discite quid est : Misericordiam uolo , et non sacrificium , et iustitiam Dei plus quam holocausta . 
Iustitiam Dei quasi propriam eius dicit , quam ipse sibi , quod maxime suum est , et eum specialiter decet , reddit : tum ipse uidelicet misericordiam impendit , quia maxime glorificandus est a nobis . 
Unde et idem propheta : Et miserationes , inquit , super omnia opera eius . 
Cum autem praemisisset : Dixi : Confitebor aduersum me . 
. . etc . 
statim quasi Deo sibi apparente et appropinquante , sermonem ad eum conuertit , et gratias agens dixit . 
Et tu remisisti impietatem peccati mei . 
Quisquis enim iam paratus est ad confessionem , et suscipiendam inde peccati satisfactionem , ex hoc statim suo proposito ita reconciliatus est Deo , ut si aliquo casu praeuentus hoc implere praepediatur , nequaquam de eius salute sit desperandum , cum in eo non remanet quod totis appetit desideriis . 
Pro hac scilicet impietate remittenda sanctus etiam quilibet orat , tanto minus de se praesumens , quanto magis est humilis , et de se amplius sollicitus , attendens semper quod scriptum est : Beatus homo qui semper est pauidus . 
Orat , inquit , in tempore opportuno , et orationi congruo , hoc est , in praesenti uita tentationibus et ignorantiis plena . 
Unde et illa est exhortatio apostolica : Qui stat , uideat ne cadat . 
Qui etiam cum maximis praemineret uirtutibus , nec quid in se accusaret , conscientia eius reperiret , nequaquam tamen in hoc se iustum esse censuit , qui iniudicio sui errare potuit . 
Sed neque meipsum , inquit , iudico hoc est , in nullo propria me arguit conscientia ; sed non in hoc iustificatus sum hoc est , iustus esse ideo dicendus non sum . 
Ut enim Salomon ait : Stultorum infinitus est numerus , et est uia quae uidetur homini iusta : nouissima autem eius deducunt ad mortem . 
Et rursum : Quis poterit dicere : Mundum est cor meum , purus sum a peccato ? 
In multis enim offendimus omnes . 
Denique quicumque infidelitate permanent , hoc eis accidit per errorem . 
Qui autem , ait , iudicat me , Dominus est . 
Ac si diceret : Ille in iudicio mei non errat , et qualis sim ueraciter pensat , cuius oculis omnia nude sunt et aperta . 
Quod si uiri sancti tanto minus de se praesumunt , quanto hum iliores fiunt , nec pro seipsis , quamuis iusti sint , orare desistunt : quid nobis miseris faciendum est , quibus tanto amplius fi equentanda est oratio , quanto nos magis recognoscimus reos ? 
Tanto sollicitius ire Dei est placanda , quanto contra nos eius indignatio magis est accensa ? 
Quibus , ne quis forte desperet de uenia , resuscitatio praedicta Lazari in exemplo mystico est proposita . 
Vocatus a Domino , statim est uiuificatus . 
Viuificato dictum est ut prodiret , nullaque est more retardatus . 
Progressus fores , et adhuc ligatus , confestim a discipulis est absolutus . 
Oremus itaque , fratres , Dominum , ut quod tunc in corpore mortuo est actum , ipse compleat felicius in nostris mortuis animabus . 
Ipse per internam inspirationem uerum poenitentiae gemitum immittat , quo poenitens uiuificatus a morte animae resurgat . 
Ipse nos omni deposito pudore , ad confessionem promptos efficiat , qui hoc unum erubescere debemus , ne quid turpe in oculis eius committamus . 
Ipse per Ecclesiae ministros ita nos absoluere dignetur , ut nullis deinceps peccatorum uinculis constringi mereamur . 
Ipse nos de peccatis ita hic satisfacere concedat , ut quid in futuro puniendum sit , iudex ipse districtus non inueniat , spes rostra , salus nostra , cuius honor et imperium tam finem ignorat quam principium . 
Amen . 
IN EADEM DIE Ferculum fecit sibi rex Salomon de lignis Libani . 
Columnas eius fecit argenteas , reclinatorium aureum , ascensum purpureum . 
Media caritate constrauit propter filias Ierusalem . 
Ferculum hoc loco a ferendo , id est portando , uehiculum dicitur , quasi lectica potentium uel infirmorum , qua molliter deferantur . 
Ligna Libani , duo ligna sunt crucis . 
Libanus quippe candidatio interpretatur . 
Ligna itaque crucis , ligna sunt candidationis et emundationis nostrae : quia in illis uerus immolatus est Agnus , cuius sanguine a peccatis mundati sumus . 
Unde et Apocalypsis ita meminit : Hi sunt qui lauerunt stolas suas et dealbauerunt eas in sanguine Agni . 
Haec ligna Libani , ex quibus dominica crux fuit composite cedrina ; et ob hoc imputribilia esse dicuntur . 
Unde Hieronymus in Cantico Canticorum : Ferculum crucis secundum historiam de lignis Libani cedrinis factum est . 
Quid autem per haec imputribilia ligna , nisi dominicae passionis per pes memoria in cordibus fidelium est expressa ? 
Quam praecipue nobis Dominus commendans ait : Hoc facite in meam commemorationem . 
Et Apostolus : Quotiescumque , inquit , manducabitis panem hunc , et calicem bibetis , mortem Domini annuntiabitis donec ueniat . 
Haec Domini passio dum per praedicatores annuntiatur , quasi quodam ferculo atque uehiculo crucis uerus Salomon per mundum defertur . 
Crux itaque duobus lignis composita , uehiculum est Salomonis . 
Qui dum crucifixus praedicatur , in ipsa cruce tamquam uehiculo , ut dictum est , quodam ubique circumfertur . 
Hoc uehiculum ipse sibi Salomon fecit , qui bonis operibus Iudaeos in inuidiam accendens , ipsos ad hoc commouit ut eum crucifigerent . 
Quod nequaquam factum est per illorum coactionem , sed tantummodo per eius praemissionern , atque optimam ipsius dispensationem . 
Ipse quippe est qui ait : Nemo tollit a me animam meam , sed ego pono eam . 
Et rursum : Potestatem habeo ponendi animam meam . 
. . etc . 
Ferculi columnas ipse idem fecit argenteas , quae sunt apostolieae praedicationis eloquia , et de ore ipsius accepta docunrenta . 
De quibus eloquiis Psalmista praedixerat : Eloquia Domini eloquia casta , argentum igne examinatum . 
Casta eorum praedicatio dicitur , quia sicut unus eorum dicit , non erant adulterantes uerbum Dei , quia praedicationem suam gratis impendebant : non spe alicuius terreni lucri uendere intendebant , nec se in pretio more adulterarum siue meretricum ponebant . 
Argentea dicuntur apostolicae praedicationis uerba , quia claritatem habent intelligentiae , non obscuritatem uelaminis , sicut lex et prophetiae , quae mysticis magis quam apertis utuntur uerbis . 
Haec tamquam columnae ferculum sustentant , et dominicam crucem corroborant , dum passionis dominicae crucis uirtutem annuntiant . 
Et quod dicunt eduxerunt . 
Unde hene per excellentiam eloquia dicuntur , quasi extra caeteras sacrae doctrinae locutiones , quibus sunt ex utilitate longe commodiores . 
Omnis quippe locutio ad intelligentiam est accommodate , et propter eam in auditore faciendam etiam reperta , et ad hoc unum institute . 
Quaelibet itaque uerba quo intelligibiliora sunt , et ita quod debent magis efficiunt , caeteris utique praeponenda sunt . 
Sicut autem apostolicae praedicationis uerba columnas ferculi diximus , sic et ipsos ex uirtute uerborum quorum , uel gratia miraculorum eis collata , qua corroborant sua dicta , columnas nouimus appellatas . 
Unde et unus eorum , nomen cuius supra meminimus , Galatis scribit : Iacobus , et Cephas Ioannes , qui uidebantur columnae esse . 
Reclinatorium dicitur , non lectus in quo iacendo moriamur , sed loculus quidam in quem se reclinando qui sedent paululum quiescendo se refouent , et fatigatos se ad horam recreant . 
Reclinatorium igitur in ferculo a Salomone praeparatum , somnus est dominicae mortis in cruce , de quo scriptum est : Et inclinato capite , tradidit spiritum . 
Hic somnus sicut uelociter aduenit , ita et uelociter transiit . 
Scimus quippe Dominum hora sexta crucifixum , circa nonam expirasse , et Pilatum miratum fuisse quod tam celeriter obierit , antequam latrones fractis cruribus mori cogerentur . 
Velox quoque ad transeundum iste somnus fuit , quia cito Dominus resurrexit . 
Quasi ergo in reclinatorio Dominus obdormiuit , quia mortis somnum uelocem et transitorium habuit . 
Somno , qui maxime fessos recreat , mors fidelium comparatur , qui quanto amplius hic pro Deo laborauerunt , ad maiorem requiem moriendo transire meruerunt . 
De hac igitur dormitione et matura eius resurrectione Psalmista in eius persona praedixerat : Ego dormiui , et soporatus sum , et exsurrexi . 
Dormit fidelis et separatur , quia moriendo ad illam requiem transit , qua maxime oblectatur , et eo iam Dei uisione fruente , summum desiderium ipsius impletur . 
Unde et Hieronymus de praedicta Christi dormitione ait : Dormire Dei est , cum unigenitus Patris in assumpta carne mori pro nobis dignatus est . 
Quibus mors recte dulcis somnus praedictus est , ipso dicente per Ieremiam : ; Ideo quasi ex somno excitatus sum , et uidi , et somnus meus dulcis est mihi . 
; Aureum dicitur declinatorium Salomonis , quia cum sit pretiosa mors sanctorum in conspectu Domini , pretiosissima dicenda est Christi , quem non solummodo sanctum , uerum etiam constat esse Sanctum sanctorum . 
Quanti quippe pretii mors illa est dicenda , quae in nostrae redemptionis pretium data , uitam omnibus emit , et paradisi ianuam aperuit ? 
Unde bene hoc singulare pretium excellentiori metallo est comparatum , ubi reclinatorium est descriptum aureum . 
Ad quod denique reclinatorium ipsius , Salomon purpureum aptasse memoratur ascensum : et horum media , tam reclinatorium scilicet quam ascensus purpurei , interposita caritate constrauisse , et tamquam haec sibi coniunxerit illius interpositione . 
Ascensus iste purpureus ad illud reclinatorium iam in Christo completunr , nobis etiam ab ipso est factus ; cum per eius exemplum et exhortationem malis resistimus usque ad sanguinis effusionem , et sic tamquam purpureum ascensum ad supernae quietis , quo iam ille praecessit , peruenimus reclinatorium . 
Sed quia humanae infirmitatis non est , mortem excipere , sed naturaliter fugere , caritate media hic ascensus et illud reclinatorium sibi coniunguntur , quia nullus hominum in tanto agone persisteret , ut illuc perueniret , nisi caritas , quae ; omnia suffert , omnia sustinet , ; interueniret . 
Denique cum adiungit propter filias Ierusalem hunc ascensum ad reclinatorium fieri , uel media eorum caritate consterni , patenter innuit per hanc caritatis interpositionem , hoc tam arduo ascensu illuc conscendere nostram infirmitatem . 
Quod enim filias dicit potius quam filios , ex infirmiori sexu humanam exprimit imbecillitatem . 
Sicut filiae Babylonis animae intelliguntur reprobae , sic filiae Ierusalem electae . 
Duae quippe sunt istae ciuitates Dei et diaboli , quarum haec in malo , sicut illa generat in bono Potest etiam quod dicitur ; media caritate ; accipi intransitiue : ad eumdem casum , scilicet ablatiuum , sibi sociantur substantiuum et adiectiuum . 
Et tunc quidem ita est legendum , quod illum ascensum purpureum media caritate constrauit , dum eius uidelicet gradibus eam interpositam inseruit . 
Tres quippe sunt gradus , quibus ad supernae quietis reclinatorium conscenditur : fides uidelicet , caritas , et spes . 
Primus itaque gradus fides est , secundus caritas , tertius spes habetur . 
Non enim recte speranda est illa felieitas , nec de ea confidendum , nisi cum eam ex caritate meruerimus : nec caritas haberi potest , nisi fide praeeunte , tamquam omnium bonorum fundamento . 
Caritas ergo his duobus extremis gradibus quasi media inseritur , quia de fide ad caritatem , de caritate ad spem , ut diximus , est procedendum . 
Quod quidem est ascensum illum purpureum media caritate consterni . 
His igitur praemissis de illo sancto ferculo Salomonis , et reclinatorio aureo , et ascensu purpureo , filiabus Ierusalem per Christum praeparato , ipsae filiae consequenter inuitantur egredi ad uidendum ipsum Salomonem in diademate suo . 
Sic quippe subinfertur : Egredimini , filiae Sion . 
. . etc . 
Ut enim in agone passionum uiriliter pro Christo persistamus , ipse semper prae oculis est habendus , et eius passio nobis semper esse debet in exemplo ne deficiamus . 
In cuius uidelicet passionis reeordatione , ipse corporis et sanguinis sui sacramenta frequentari praecepit in Ecelesia , unde et Apostolus : Dominus , inquit , Iesus qua nocte tradebatur accepit panem , et gratias agens fregit , et dixit : ; Hoc est corpus meum quod pro uobis tradetur . 
Hoc facite in meam commemorationem . 
; Similiter et calicem : ; Quotieseunque manducabitis panem hunc , et calicem bibetis , mortem Domini annuntiabitis donec ueniat . 
; Sed quid prodest nobis hoc in nostram reducere uel aliorum memoriam , nisi sic ei compatiamur , sicut idem dicit apostolus , ut et conglorificari resurgendo mereamur ? 
Alioquin illud terribile iudicium incurremus , quod ipse consequenter adnexuit , dicens : Itaque qui manducauerit uel biberit calicem Domini indigne , reus erit corporis et sanguinis Domini . 
Qui enim manducat et bibit indigne , iudicium sibi manducat et bibit , non diiudicans corpus Domini . 
Per ascensum , ut dictum est purpureum condescendendum nobis est ad reclinatorium aureum ; quia nisi communicemus passioni Christi , participes non erimus suae resurrectionis . 
Quod ut eo trahente possimus , ipse manum porrigat , qui ut conscendamus inuitat . 
Amen . 
IN EADEM DIE Egredimini , filiae Sion , et uidete regem Salomonem in diademate suo quo coronauit eum mater sua in die desponsationis illius , et in die laetitiae cordis eius . 
Quo egredi admoneantur filiae Sion , ipse textus Cantici Canticorum ex illis quae praemissa sunt patenter insinuat . 
Cum enim dixisset : Ferculum fecit sibi rex Salomon de lignis Libani atque ipsum miraculum quam mirabile fuerit diligente descripsisset , statim filias Sion egredi hortatur ad ipsum regem in hoc ferculo suo conspiciendum . 
Hae uero sunt ipsae , quas in proximo dixerat filias Ierusalem , cum ait : Media caritate constrauit propter filias Ierusalem . 
Quas tamquam ad conscendendum in ipsum ferculum admonens , iubet eas egredi , ut in ipso ferculo rege conspecto eius amore ad eum ascendere niterentur in ipsum eius feretrum , hoc est eius imitatione cr ucem eius tollendo , sicut ipsemet admonet dicens : Qui uult uenire post me , abneget semetipsum , et tollat crucem suam , et sequatur me hoc est , passiones sustinens me imitetur . 
Filiae itaque Sion , id est Ierusalem , non Babylonis , fideles animae sunt , quae ad ciuitatem Dei tamquam ciues pertinent , non diaboli . 
Has tamquam filias uera Ierusalem , hoc est mater Ecclesia Deo parit uel generat , dum eas praedicando instruit , uel baptizando regenerat . 
Unde et Apostolus tam matri quam petri se comparans ait : Filioli mei , quos adhuc parturio , donec Christus formetur in uobis . 
Et rursum : Nam etsi multos habetis paedagogos , sed non multos patres . 
In Christo enim Iesu per Euangelium ego uos genui . 
De hac matre nostra , cuius conuersatio in caelis est , et per desiderium semper sursum inhabitat , idem apostolus ait : Illa autem , quae sursum est Ierusalem , libera est , quae est mater rostra . 
Huius itaque Sion praedictas filias Salomon exhortatur , egredi , ut uerum Salomonem nostrum , id est Christum , egressae mereantur uidere . 
Egressae , inquam , maxime de terrena conuersatione , ut in his tam sanctis diebus dominicae passionis per abstinentiam carnem macerantes , crucem eius tollamus : attendentes quod scriptum est , quia Si compatimur , et conregnabimus . 
Qui enim dicit se in Christo manere , debet sicut ille ambulauit et ipse ambulare . 
Mactantes in nobis uitia , nos ipsos praeparemus tamquam hostiam uiuentem et Deo placentem . 
Nemo enim ad eius hostiam , quae nunc generaliter , pascha imminente , uniuersis proponitur christianis , digne accedere poterit , nisi se ille prius talem , ut diximus , hostiam praeparauerit . 
Alioquin de mensa uitae mortem sumemus , et quasi pro cibo uenenum hauriemus . 
Unde et Apostolus Corinthiis ait : Quicumque manducauerit panem , uel biberit calicem Dornini indigne , reus erit corporis et sanguinis Domini . 
Probet autem seipsum homo , et sic de pane illo edat , et de calice bibat . 
Qui enim manducat et bibit indigne , iudicium sibi manducat et bibit , non diiudicans corpus Domini . 
Idem ad Hebraeos : Habemus , inquit , altare , de quo edere non habent potestatem , qui tabernaculo deseruiunt . 
Quorum enim animalium infertur sanguis pro peccato in sancta per pontificem horum corpora cremantur extra castra . 
Propter quod et Iesus ut sanctificaret per suum sanguinem populum , extra portam passus est . 
Exeamus igitur ad eum extra castra , improperium eius portantes . 
Non enim hic habemus manentem ciuitatem , sed futuram inquirimus . 
Altare nostrum altare Christi est , in quo sacrificium eius celebramus , immo ipsum in sacramento proprii corporis et sanguinis petri offerimus . 
De quo sancto altari edere non habent qui tabernaculo deseruiunt , quia de hoc tanto ac spiritali sacrificio digni sumere non sunt qui carnaliter uiuunt . 
Tabernaculum quippe dicit huius mortalis corporis , quod nunc habemus habitaculum , quod dissolubile est atque infirmum , sicut tabernacula , id est umbracula pastorum uel peregrinantium , quae non sunt firmae domus ac stabiles , sed molbiles , et ad modicum inhabitandae mansiones . 
Tabernaculo ergo deseruit , qui mortalis carnis concupiscentiis obedit . 
Regendum est corpus , et caro spiritui subiicienda , seruire potius quam dominari digna . 
Quorum enim . 
. . etc . 
Ac si aperte dicat : dixi eos nequaquam sacrificio Christi dignos , qui tabernaculo deseruiunt , hoc est , carnalibus indulgent concupiscentiis . 
Hoc enim et in sacrificio ueteri , quod figura nostri fuit , Dominus praesignare decreuit , cum animalium corporibus extra castra in heremo crematis , purus eorum sanguis offeretur a pontifice in sancta sanctorum . 
Sanguis quippe , in quo maxime uita carnis consistit , iuxta illud Moysi , quia anima omnis carnis in sanguine est , bona fidelium uita uel anima est . 
Quod quidem per pontificem Christum , qui pro nobis interpellat , quasi sacrificium offertur in sancta sanctorum , quod est secundum tabernaculum , dum dignando efficitur , ut ad supernam mansionem assumatur , ubi pure et perfecta est sanctitas , pe sancta sanctorum srgnificata . 
Sed ut hoc fiat , necesse est prius in hac uita horum animalium corpora cremari extra castra : hoc est carnem affligi atque macerari zelo diuini amoris nobis sic extra castra positis , hoc est extra uoluptates carnis constitutis . 
Hae quippe uoluptates quasi quaedam castra uel carceres animae sunt , qui ipsam constringunt et comprimunt , ne se omnino erigat ad superna , et libere toto affectu surgat ad caelestia . 
Propter quod etiam significandum ipse noster pontifex passus est extra portam , hoc est extra septa Ierusalem , non intra : ut uidelicet significaret non aliquos per suum sanguinem sanctificandos atque redimendos , nisi qui , ut dictum est , extra castra positi , id est uoluptates carnis , ipsum imitarentur . 
Ad quod consequenter nos adhortans Apostolus , ait : Exeamus igitur hoc est , imitando eum sequamur , extra castra , ut determinatum est , facti : ut eum apprehendere possimus in supernis . 
Improperium hoc est pati , pro eo quaecumque probrosa uel turpia tolerare , sicut et ipse pro nobis nulla respuit perferre . 
Non enim . 
. . etc . 
Exeamus , inquam , ad eum , relictis castris , hoc est properemus ad ipsum peruenire per quaecumque aduersa , postpositis uoluptatibus carnis : quia non habemus in hac uita stabilem nransionem , nec ad hanc uitam creati sumrus , sed futuram , quae indeficiens est , apprehendere nitimur . 
Quod igitur Apostolus hoc loco nostrum exire dicit , hoc Salomon superius nostrum egredi praesignauit , dicens : Egredimini , filiae Sion . 
. . etc . 
Tanquam si diceret : Egredimini mente semper ad eum conspiciendum , qui extra portam crucifixus pro uobis , uestrum factus est sacrificium . 
A nobis ad eum egredimur , cum abrenuntiantes propriis uoluptatibus , eius uoluntati nos dicamus , et eum imitando sequimur , qui Patri usque ad mortem obediens , ait : Non ueni facere uoluntatem meam , sed uoluntatem eius qui misit me . 
Hoc utique modo crucem post Iesum portamus , quod de illo Simeone Cyrenaeo Lucas refert , cum usque ad mortem in eius obedientia persistere parati sumus , crucifigentes corpora nostra cum uitiis et concupiscentiis , sicut et Apostolus praecipit Simon quippe obediens interpretatur , qui post Christum crucem eius baiulans eos significat , qui per imitationem eo usque Christum sequuntur , ut consummatam obedientiam usque ad rnortes ei exhibere parentur . 
De qua profecto perfectione obedientiae etiam ipse Simoni Petro ait ; Sequere me ; , ut uidelicet id quod ille Simon Cyrenaeus egit in ministerio , iste Simon Petrus Ecclesiae typum gerens consummaret in facto . 
Refert supra memoratus euangelista , quod Simone post Iesum crucem eius baiulante , sequ [ eb ] atur illum multa turba populi et mulierum , quae plangebant , et lamentabantur eum . 
Non enim hic Simon solus per passionem Christum imitatur , uerum innumera fidelium multitudo tam in uiris quam in feminis per martyrium Christum sequitur , et ad Deum extra portam passum hoc modo egrediuntur . 
Quem et nos hodie egressum praesentamus , cum de urbibus , uel castellis , aut uillis , clerus pariter ac populus cum sanctuario crucem adorare procedunt in campo , ipsa uidelicet die qua primum in anno dominica recitatur passio . 
Qua quidem generali fidelium processione , tamquam ad Dominum extra portam passum egredientes , passionis ipsius nos memores esse profitemur , quasi eum prae oculis crucifixum pro nobis aspicientes . 
Ad quem utique aspectum admonemur cum dicitur , ut post egressum nostrum uideamus regem Salomonem in diademate , quo coronauit eum mater sua : mater , inquam , sua , hoc est Iudaea , de qua ipse natus est secundum carnem . 
Diademate coronauit eum hoc est , ad modum uictoris eum exaltauit , qui in ipsa morte maxime de diabolo triumphauit . 
De hac exaltatione in ipsa crucis suspensione , ipsemet Nicodemo ait : Sicut Moyses exaltauit serpentem in deserto , ita exaltari oportet filium hominis . 
Legimus et a Iudaeis ipsum Dominum corporaliter spinea corona esse coronatum . 
Quod cum illi ad irrisionem et poenam intenderent , mysterium ignari gesserunt rei conuertendae in gloriam . 
De qua et Psalmista dudum praedixerat : Minuisti eum paulo minus ab angelis , gloria et honore coronasti eum : et constituisti eum super opera manuum tuarum . 
Omnia subiecisti sub pedibus eius . 
Quod quidem testimonium Apostolus prosequens , Hebraeis scribit : Eum autem , qui in modico quam angeli minoratus est , uidemus Iesum per passionem mortis gloria et honore coronatum . 
Scriptum quoque est in Ioanne , quia : exiuit Iesus portans spineam coronam : ut etiam iuxta litteram nobis ad eum sit exeundum , sicut praedictum est , in diademate suo uidendum . 
Siue ergo coronatus , siue crucifigendus exire Christus memoratur , ut reprobatis Iudaeis , qui in eum ista commiserunt , gratiam suam praesignaret transituram in latitudinem gentium , ubi uidelicet crucifixionis salus , et exaltatio ipsius in acquisitione multorum populorum , uno Iudaeo reprobato , sese dilatauit . 
Unde et bene hodie ad crucem eius in campo adorandam procedimus , in hoc mystice demonstr antes , tam gloriam quam salutem de Iudaeis egressa esse , et in gentibus sese dilatasse . 
Quod autem postmodum reuertimur ad loca rostra , unde fueramus egressi , significat in fine mundi ad Iudaeos redituram gratiam Dei : quando uidelicet per praedicationem Enoch et Eliae constat eos conuertendos esse . 
Unde et Apostolus : Nolo , inquit , uos ignorare , fratres , quia caecitas ex parte contingit in Israel , donec plenitudo gentium intraret , et sic omnis Israel saluus fieret , sicut scriptum est : ; Veniet ex Sion qui eripiat et auertat impietatem a Iacob . 
; Unde et ipsum Caluariae locum , quo Dominus crucifixus est , nunc intra ciuitatem nouimus contineri , cum prius extra fuerit . 
Coronauit , inquit , eum mater sua in die desponsationis illius . 
Tunc enim magna iucunditas regibus exhiberi soles , quando , desponsatis uxoribus , solernnia celebrant nuptiarum . 
Dies autem dominicae crucifixionis quasi dies ei fuit desponsationis , quia tunc Ecclesiam ueraciter sibi quasi sponsam sociauit , cum eodem die animas fidelium ad inferos descendens , hoc in eis inde assumptis compleuit , quod latroni promisit dicens : Amen dico tibi , hodie mecum eris in paradiso . 
Haec itaque dies desponsationis dies laetitiae illi fuit , quando illud ad quod uenerat , et quod maxime in eius desiderio erat , in salute credentium compleuit . 
Laetitiae , inquit , cordis eius quia tamquam tristis in corpore fuit , in quo molestias doloris tolerauit : sed dum caro tristitiam doloris afferret de his quae inferebantur exterius , cordis , id est animae , summa exultatio erat inferius , de nostra scilicet salute , quam sic operabatur . 
Unde et cum ad crucifigendum exiret , bene mulieres super eum lamentantes compescuit , dicens : Filiae Ierusalem , nolite flere super me , sed super uos ipsas flete , et super filios uestros . 
Tanquam si diceret : Non est propter me dolendum in his passionibus , tamquam hinc aliquod incurram damnum ; sed potius uobis imminet super uos ipsas et filios uestros , grauissima uindicta , quae in me committuntur , plexuros . 
Sic et nobis , fratres , super nos potius quam super ipsum flendum est , quod ea uidelicet commiserimus ex culpa , quae ille tam grauiter portauit in poena . 
Sic de ipso gaudeamus cum ipso , ut de nostris doleamus offensis , quod huius siue seruorum reatus commiserit , quod innocens Dominus tantam poenam sustinuit . 
Ipse nos docuit flere nos ipsos , qui nunquam se flere legitur ; sed non fleuit Lazarum suscitaturus , pro cuius suscitatione honor hodiernus est ei a turbis exhibitus . 
Fleuit et hodie cum a turbis exultantibus susciperetur , sicut Lucas meminit , dicens : Et cum appropinquaret iam ad descensum montis Oliueti , coeperunt omnes turbae descendentium gaudentes laudare Deum uoce magna , super omnibus quas uiderant uirtutibus , dicentes : ; Benedictus qui uenit in nomine Domini , pax in caelo , et gloria in excelsis . 
; Et ut appropinquauit , uidens ciuitatem fleuit super illam , dicens : ; Quia si cognouisses et tu . 
. . etc . 
; Fleuit Lazarum , quem de refrigerio et sinu Abrahae reuocaturus erat aerumnis praesentis uitae . 
Flebat ruinam ciuitatis , nostra uidelicet damna , non propria . 
Utinam sic nos male nostra deplorare possemus sicut et ille , sic solliciti de nobis essemus sicut ipse ! 
Qui de ipso laetamur tamquam de Saluatore nostro , cuius morte redempti sumus , super nos defleamus , qui quod ille tam grauiter plexus est commisimus . 
Egredientes itaque semper mente ad eum , ut diximus , et ipsum sic pro nobis coronatum memoriter intuentes , sequamur ipsum , crucem eius tollentes . 
Quod si iam in eo tempore non sumus ut pro eo mori cogamur , quotiens tamen nos pro ipso affligimur , crucem eius tollimus . 
Crux quippe a cruciando dicta est . 
Crucem eius tollimus , cum quaslibet aduersitates pro eo sustinemus , uel abstinentiae uirtute carnem nostram macerando , dominio spiritus eam subiicimus . 
Quod his praecipue diebus nobis est prouidendum , quibus spiritaliter nos praeparari conuenit , ad ipsum Dominum in sacrificio propriae carnis et sanguinis suscipiendum . 
Certe , si quis potentum uel amicorum hospitio suscipiendus a nobis expectaretur , cum omni diligentia domum nostram praepararemus , ne quid immundum uel indecens oculos intrantis offenderet . 
Quanta igitur cura , quanto studio prouidendum est , ne ipsum creator ac redemptor a nobis , ut diximus , suscipiendus , immundum reperiat habitaculum ; cum propriam iniuriam tanto grauius uindicet , quanto amplius potest ac debet ? 
Et quondam eius quoque est gratiae in nobis sibi mansionem parare , ipse sibi hanc praeparet , qui hoc nobis sacrificium ad salutem instituit , non ad iudicium . 
Amen . 
DE REBUS GESTIS IN DIEBUS PASSIONIS Quo magis nostrae redemptionis tempus , et dominicae resurrectionis approprnquat solemnitas , crebrius aedificandi sacris exhortationibus sumus ; ut tantis beneficiis digni reperiamur , et redemptionis participes simus , et resurrectionis consortes . 
Et quondam plerumque ipsa rerum gestarum historia deuotionem simplicium excitat magis quam mystica ; iuuat secundum litteram omni dulcedine refertam , omni pietate plenam , ea quae Dominus his diebus gessit referendo contexere , et ad exhortationem nostram in mentem reducere . 
Refert itaque Ioannes , quod resuscitato Lazaro multi Iudaeorum , qui hoc uiderant , crediderunt in Iesum . 
Quidam autem ex ipsis abierunt ad pharisaeos , et dixerunt eis quae fecit Iesus . 
Collegerunt ergo pontifices et pharisaei concilium , et dicebant : ; Quid facimus . 
. . ; etc . 
Ab illo ergo die cogitauerunt ut interficerent eum . 
Interficerent , inquam , mortuos suscitantem , et pro uita reddita mortem inferrent ! 
O caeci pariter et peruersi ! 
Numquid qui uitam restituit mortuis , a mo te sibi non potest prouidere , et machinamenta uestra , si uelit , dissoluere ? 
Et de potestate quidem eius non ambigitis , quem totiens in his uel in aliis experti estis ! 
Alioquin non tamquam ignarum dolo tenere ad occidendum cogitaretis , sed ipsum ui comprehenderetis . 
Sed quam stulte hoc uestrum consilium et peruersam cogitationem eum latere credatis , euangelista patenter ostendit . 
Cum enim praemisisset : Ab illo ergo die cogitauerunt ut interficerent eum statim hoc eum nequaquam ignorare patenter insinuat , dicens : Iesus ergo non iam palam ambulabat apud Iudaeos , sed abiit in regionem iuxta desertum in ciuitatem quae dicitur Ephrem , et ibi morabatur cum discipulis suis . 
Quod itaque persecutionem scienter ad horam declinat , nequaquam hoc per ignorantiam , sed per dispensationem ab eo fieri constat . 
Nondum quippe tempus aduenerat , quo in eum ista compleri deberent . 
Propterea passionem declinando dispensatione , ut dictum est , magis quam timore , nos exemplo sui reuocat a praesumptione : ne forte Deum tentando , certo nos quando non oportet obiiciamus periculo . 
Quod enim ad hoc eum nequaquam metus impulerit , ut uidelicet passionem declinans ad praedictum locum secederet , ubique cum discipulis suis moraretur , sequentia declarant cum dicitur : Proximum autem erat Pascha Iudaeorum . 
Et rursum : Dederant autem pontifices et pharisaei mandatum , ut si quis cognouerit ubi sit , indices ut apprehendant eum . 
Iesus ergo ante sex dies Paschae uenit Bethaniam . 
Attendite , fratres , quid illa uelit conclusio , qua dicitur : Iesus ergo . 
. . etc . 
et unde ista pendeat illatio : et uidebitis Domini , ut dictum est , non timorem , sed dispensationem . 
Praemisso quippe , quia proximum erat Pascha , in quo ipse postmodum se tradendum nouerat , dicens : Scitis quia post biduum Pascha fiet , et filius hominis tradetur , ut crucifigatur . 
Et hoc insuper adiuncto , quia dederat pontifices et pharisaei mandatum , ut si quis cognouerit ubi sit , in - dicet ut apprehendant eum statim subinfertur : Iesus ergo ante sex dies Paschae . 
. . etc . 
Ac si aperte dicatur : Quia tempus passionis appropinquabat , et ad hoc perficiendum iam ornnino Iudaei conspirauerunt : ergo ipse Dominus ad hoc se iam praeparat intrepidus , et Ierosolymam accedit , ubi se nouerat esse passurum ; ut de se iam Iudaeis praebeat facultatem ad peruersam eorum complendam uoluptatem , ut cum sua damnatione nostram operarentur salutem . 
Venit quidam a praedicta regione iuxta desertum , uel in ciuitatem gentium , quae dicitur Ephrem , tamquam per hoc etiam ad litteram compleret illam orationem propheticam : Emitte agnum , Domine , dominatorem terrae de petra deserti ad montem filiae Sion . 
Quid enim petra deserti nisi gentilitas est a Deo derelicta , cuius per gratiam mundi in amorem sui Dominus emollierat corda ? 
Hunc etiam locum tamquam petram Dominus inhabitabat , in quo sibi tutum ac firmum habitaculum prouiderat . 
Inde igitur agnum suum Dominus mittit ad montem Sion filiae suae , quando Christus a praedicta gentium ciuitate iuxta desertum sita Bethaniam primo uenit . 
Deinde passurus Ierosolymam peruenit in monte Sion positam . 
Quam profecto ciuitatem quasi filiam Deus olei habuit , cum eam caeteris per gratiam extulit , ut specialiter ipsa nuncupetur ciuitas sancta , tam uidelicet Dei templo quam sanctuario adornata , et in capite regni constituta . 
Ante sex dies Paschae uenit Bethaniam , inde in crastino , id est quinto die ante Pascha processurus Ierosolymam ; ut tempore quo decebat mystici agni perageret sacramenta , sicut iam superius in alio sermone meminimus . 
Cum autem Doniinus Bethaniam uenisset , fecerunt ei coenam ibi , et Martba ministrabat . 
Lazarus uero erat unus ex discumbentibus cum eo . 
Maria ergo accepit libram unguenti nardi pistici pretiosi , et unxit pedes Iesu , et extersit capillis suis , et domus impleta est ex odore unguenti . 
Qui uero coenam istam parauerint , ubi Lazarus conuiuatur , Martha cibum , Maria ministrat unguentum , euangelista non exprimit ; quia per has personas quas nominat satis insinuatum intelligit . 
Ut enim de Lazaro taceamus , nequaquam congruum erat , ut sanctae feminae in domo alterius , uel de alienis ministrarent sumptibus . 
Conuiuatur Lazarus cum Domino , ut bina eius probetur resurrectio . 
Unde et Hieronymus in II Contra Iouinianum , de ipso Domino ait : Comedit quidem post resurrectionem , ut ueritatem sui corporis comprobaret . 
Nam quotiescumque mortuum suscitauit , iussit ei manducare dari , ne resuscitatio phantasma putaretur . 
Et Lazarus post resurrectionem ob hanc causam scribitur cum Domino inisse conuiuium . 
autem mulieres , quae Dominum suscipiunt quem uiri persequuntur , et eum insuper reficientes , gener ale maiorum Christum persequentium non uerentur edictum . 
Quae , ut diximus , Christo ministrantes , fiat re ipsarum Lazaro recumbente , tanto felicius in anima insinuantur suscitatae , quanto maiore Christo assistere monstrantur deuotione . 
Legimus Dominum ministrasse mensis discipulorum , sicut et ipse profitetur , dicens : Nunquid maior est qui recumbit , an qui ministrat ? 
Nonne qui recumbit ? 
Ego autem in medio uestrum sum , sicut qui ministrat . 
Solas autem feminas Scriptura commemorat Domino ministrasse . 
Nouimus et ipsum pedes discipulorum abluisse ; nullum autem uirorum hoc ei obsequium exhibuisse , sed solam peccatricem illam , quae poenitentiae lacrymis pedes eius lauit , capillis tersit , unguentis recreauit . 
Nec solum pedes , uerum etiam caput ipsius mulier inungens , corporaliter eum Christum fecit , et tam regis quam sacerdotis in eo sacramenta peregit . 
Attendite , uiri , humilitatem Domini ita ut diximus ministrantis : per pendite , feminae , dignitatem uestram , quae sic ei in omnibus ministrare meruistis . 
Quod uero saepius pedes Christi mulier unxisse perhibetur , patenter innuitur eum calciatum incedere , cuius pedes ad ungendum ita inuenirentur parati , cum tamen ipse discipulis sandaliorum calciamenta indulserit . 
Ex quo aperte iuxta litteram pates , quia auras habuerit uies , de quibus ipse ad patrem loquitur : Propter uerba labiorum tuorum . 
. . etc . 
Quod uero in crastino de Bethania primo Bethphage ad montem Oliueti uenit , deinde Ierusalem peruenit , nequaquam a mysterio uacat . 
Bethphage quippe uiculus est sacerdotum , et interpretatur ; domus buccae ; , sicut Bethania ; domus obedientiae ; . 
De Bethania itaque Bethphage uenitur , quia solus his dignus est praedicare , qui prius didicerit obedire ; ut ante discipulus fuerit obsequendo , quam magister fiat praecipiendo . 
autem hic uiculus sacerdotum , hoc est praedicatorum , ad montem Oliueti esse describitur ; quia qui tales , ut diximus , fuerint , altiores in Ecclesia tam dignitate ordinis quam meritorum habentur . 
Unde et Dominus : Qui autem fecerit et docuerit sic homines , hic magnus uocabitur in regno caelorum . 
Oliuetum quoque , quod oleum ministrat , sanctis praedicatoribus recte congruit . 
Oleum quippe de igne , quem nutrit , lucem spargit : et praedicatores sancti igne caritatis accensi tamquam lucerna sunt ardens et lucens : ardens uidelicet in se , lucens aliis , qui eorum illuminantur praedicatione . 
Lucas uero refert quod cum appropinquaret iam Dominus ad descensum montis Oliueti , coeperunt omnes turbae descendentium gaudentes laudare Deum uoce magna super omnibus quas uiderant uirtutibus , dicentes : Benedictus qui uenit rex in nomine Domini : pax in caelo , et gloria in excelsis . 
autem descendens de monte Dominus a turbis glorificatur ; quia nisi se quis humiliauerit , nequaquam meretur exaltari , sicut et de ipso scriptum est Domino : Humiliauit semetipsum factus obediens usque ad mortem , mortem autem crucis . 
Propter quod et Deus exaltauit illum , et dedit illi nomen quod est super omne nomen . 
. . etc . 
Deinde turbis ei , ut dictum est , laudes acclamantibus , ut appropinquauit , uidens ciuitatem , fleuit super illam , dicens : Quia si cognouisses et tu , quia uenient dies , etc . 
Et non relinquent in te lapidem super lapidem , eo quod non cognouisti tempus uisitationis tuae . 
O summa erga impios pietas , et incomparabilis erga crudeles benignitas ! 
Inter laudes quae ei dantur , et occurrentium gaudia turbarum , quae tam sollicite ab his exhibentur , non exultat laudibus , non congaudet gaudentibus : sed condolens perituris , quos a morte reuocare non ualet , iam quasi mortuos deflet . 
Deplorat eorum mortem ut resipiscant , deterret ne pereant . 
Ventura denuntiat male , per quod sibi prouidere possent a poena . 
Dolet quod non exauditur , deflet illorum casum , non contemptum suum , qui saluare uenerat , non perdere . 
Unde et Iesus proprio nomine est uocatus . 
Deplorat supremam et irreparabilem gentis illius exterminationem per romanos principes , Titum uidelicet ac Vespasianum , futuram . 
Hi sunt duo ursi , qui de saltu prodeuntes , quadraginta duos pueros perdiderunt , qui Eliseo de Iericho , ubi sanauerat aquas , ascendenti Bethel illudebant , dicentes : Ascende , calue , ascende , calue . 
Ursi quippe siluestres , principes sunt gentiles a discipline legis alieni , et a ciuitate Dei remoti , et more ferarum indomiti . 
Hos cum gentilitas mittit , quasi de inculto saltu prodeunt , quia de illo prodeunt populo qui nullam diuinae doctrinae culturam nouerat . 
Qui dum imbellione iudaici populi suam iniuriam intenderent uindicare , diuina hoc actum est dispensatione , ut Christi magis iniuriam punirent ignari quam propriam . 
Sic quippe de Assur Dominus ait : Assur uirga furoris mei , ipse autem non sic arbitrabatur . 
Cum enim per populum Assur Dominus in populo suo uindictam exercet , ipse Assur quasi uirga est irae Dei , hoc est flagellum uindictae ipsius . 
Quod tamen hoc diuina dispensatione geratur ignorat , quia hoc totum quod prae - ualet non diuinae ordinationi , sed propriis uirtutibus adscribit . 
Tale quid et de istis romanis principibus Psalmista praeuidens , exterminationem suae gentis deplorabat , sic ad eum conquerens : Quanta malignatus est inimicus in sancto ! 
Ac si diceret : O quantas malitias et abominationes ille Romanorum populus exercuit in ipso etiam templo et sanctuario diuino ! 
Et gloriati sunt qui oderunt te uerum Deum , tamquam idolatriae cultores , quia daemones . 
Gloriati , inquam , in medio solemnitatis tuae , hoc est inter dies paschales , quos tu ipse ad honorem tui solemnes institueras . 
Iustum quippe fuit ut Iudaei , qui in solemnitate paschali Christum occiderant , locum et gentem per eum amittere metuentes , in eadem solemnitate capti , per istos in perpetuum exterminarentur , uel omnino perderentur ; per istos , inquam , Vespasianum scilicet patrem , et Titum , eius filium , punirentur illi , qui in Deum Patrem et eius Filium tam grauiter deliquerunt . 
Gloriati sunt de uictoria quam obtinuerunt , nescientes quod propter peccata illius populihaec Deus permiserit fieri . 
Unde et sequitur : Posuerunt signa sua hoc est uexilla erexerunt , tamquam uictoriae signa . 
Sicut in exitu hoc est more triumphantium , qui in portis captarum ciuitatum erigunt sue trophaea super summum , hoc est in altiore loco ciuitatis , unde magis ab introeuntibus uel exeuntibus conspici possint . 
Et cum tanta , Deo permittente , agerent , non tamen cognouerunt , quid scilicet agerent , quia suam tantum iniuriam ulcisci crediderunt , sed non diuinam , et suis uiribus hoc magis potuisse , quam promissione diuina qua tradidit impios . 
Pueri itaque paruuli quos praedicti perdiderunt ursi , quia illuserunt Elisaeo , ipsi sunt Iudaei tamquam sensu carentes , neque per legem , neque per tot signa Christum cognoscentes , et sic a uera sapientia , quae ipse est , alieni et in reprobum sensum traditi . 
Non enim taliter Christo illuderent ante crucifixionem , nec Pilato inclamarent : Crucifige , crucifige eum quod est quasi dicere Christo : Ascende , calue , ascende , calue . 
Crucifixus quippe Christi ascensio est crucis . 
Caluum uocant , quem terrenis auxiliis uel opibus destitutum uident . 
Tale est ergo : ; Ascende , calue ; tamquam si dicerent : Tu miser , omnibus bonis destitute , qui te a nobis exaltandum esse praedixeras , ueni huc , ascendens crucem exaltare . 
Hoc enim per ironiam illudentes dicebant , quod in ueritate de exultatione crucifixi , et de electione gentium Dominus disponebat . 
illi pueri quadraginta duo fuisse memorantur , secundum uidelicet numerum annorum , quos eis Dominus ad poenitentiam indulserat . 
Quadragesimo quippe anno secundo a Passione Domini , haec eis calamitas accidit . 
Sed nec a mysterio uacat , quod sanatis aquis Ierico Elisaeus Bethel , hoc est ad domum Dei ascendebat : cum et Dominus in Ramis Palmarum Ierosolymam ueniens , cum per Ierico transiret , egressus inde duos caecos sanauerit . 
Qui profecto antequam per Christum tam corpore quam anima illuminarentur , et ob hoc eum sequerentur , quasi aquae steriles erant , dum adhuc omni uento doctrinae fluctuantes quid crede e deberent certum non habebant , et ob hoc fructu spiritali carentes . 
Ut tautem nostrae narrationis textum superioribus , quae intermissa fuerant , copulemus , cum , ut diximus , Dominus Ierosolymam ueniens , futuram ciuitatis ruinam deplorasset ac praedixisset , ciuitatem ingressus cum multo exultantium turbarum comitatu , ad templum tamquam propriam domum peruenisse refertur , et in ipso tam iustitiam quam m isericordiam exercens , cum inde negotiatores potenter expulisset , caecosque ibidem et claudos sanaret , ipsam Domini domum reconciliauit . 
Eiecerat iam alia uice tales de templo , quod solus Ioannes commemorat . 
Sed de hac ultima eiectione scribunt alii , quando uidelicet facto flagello de funiculis omnes eiecit . 
Marcus uero refert hanc eiectionem non in Ramis Palmarum , sed sequenti die cum rediret Dominus Ierosolymam , factam fuisse . 
In Ramis tamen Palmarum ipse quoque Dominum commemorat intrasse templum , sed in eo nihil exegisse , nisi circumspectis omnibus quae aderant , cum iam uespera esset , in Bethaniam cum duodecimis redisse . 
Quod igitur alii euangelistae , Matthaeus scilicet ac Lucas , hoc praetermisso eiectionem illam commemorent , succincte per anticipationem dixisse uidentur , et ad ea quae praemiserant congrue connexuisse . 
Matthaeus quippe cum praemisisset Dorminum dixisse discipulis : Ite in castellum quod contra uos est . 
. . etc . 
et Lucas retulisset Dominum ruinam ciuitatis defleuisse , consequenter exprimere curauerunt , quorum culpa praecipue illa contrarietas uel ista ruina contingerent , hoc est sacerdotum uel caeterorum templi ministrorum . 
Unde in ipso templo hanc in eos ultionem decreuit exercere , tamquam per hoc patenter insinuans eorum malitiam , et circa Deum negligentiam , horum quae diximus causam existere . 
Primo itaque cum magno comitatu turbarum laudes acclamantium templum ingressus , et omnibus circumspectis hinc egressus , Bethaniam rediit , et in crastinum , ut diximus , hanc potestatem exercere distulit . 
In quo quidem nos moraliter instruit , et potentiae suae magnitudinem ostendit . 
Prius enim male quae corrigamus diligenter inquirere , et praenoscere debemus , quam ea uindicemus , et per patientiam ad horam sustinere , ne praecipitanter sententiam inferamus uindictae . 
Undebene Dominus prius conspicere uoluit male domus suae , quam in ea seueritatem exercere iustitiae . 
Sicut enim et de ipso Genesis refert quod cum superbiam aedificantium turrem ex confusione linguarum uellet reprimere , et sic eos per regiones dispergere , prius Dominus descendit ut uideret illam superborum stultitiam , quam in eam daret sententiam . 
Sic et peccata So lomae et Gomorrhae puniturus : Descendam , inquit , et uidebo utrum clamorem qui uenit ad me opere compleuerint , an non est ita , ut sciam . 
Sic et hoc loco prius in templo circumspectis male agentibus , ostendit se cognouisse quid deberet uimdicare . 
Exhibuit patientiam differendo uindictam . 
Noluit uindictam exercere , quasi praedictarum turbarum confisus ope , quo maior eius potestas appareret , cum hoc sine turbis perageret . 
Solos quippe pueros tunc adesse , et clamantes in templo : Hosanna filio Dauid ! 
Matthaeus commemorat , ut in laudibus horum recompensaretur quod commiserat in Elisaeo puerorum irrisio . 
Vespera facta , ut dictum est , de templo Dominus egressus , in Bethaniam cum apostolis rediit , tamquam de domo inobedientiae ad domum conferens obedientiae . 
Nemo enim Deum habitatorem meretur habere , nisi qui praeceptis eius praesto est obedire . 
De ciuitate ad modicam procedit uillam , quia , ut ipsemet ait , multi uocati sunt , pauci uero electi . 
Ierusalem et templum tamquam propriam ciuitatem et domum relinquens , cum ibi non haberet ubi caput reclinaret , illud quod de seipso scriptum est adimplet : In propria uenit , et sui eum non receperunt Ierusalem , immo iam non Ierusalem , quae dicitur uisio pacis , sed asylum factam tyrannidis . 
Iam enim in eum ita manifeste conspirauerant maiores ciuitatis ut in ea hospitium non inueniret . 
Nec tamen hoc eius impotentiae , sed patientiae tribuendum est . 
Posset , nisi uellet , securus hospitari , cui certum est a nemine posse uim inferri , cuius potentiae est corda hominum quo uoluerit inclinare . 
Nam et cum uoluit , libere ibidem quidquid decreuerat egit . 
Discipulos illuc dirigens ut asinam et pullum soluerent et sibi adducerent nemine contradicente , sicut dixerat impleuit , cum tamen in se conspirationem factam non ignoraret : de qua his , quos mittit , discipulis ait : Ite in castellum quod contra uos est hoc est in locum Deo pariter et uobis aduersantem , nec iam ciuitatem dicendum , hoc est conuentum hominum ad iure uiuendum , sed tyrannicae munitionis castellum . 
Ite , inquit , confidenter in locum quamuis talem , atque adeo uobis contr arium , et quod praecipio securi peragite . 
Unde et subnectit : Et si quis uobis aliquid dixerit , dicite quia Dominus his opus habet , et confestim dimittet eos . 
O mira potentiae confidentia ! 
tamquam Dominus ex imperio mandat id eis , quos in mortem suam iam omnino conspirasse nouerat . 
Sic mandat , sic praecipit , et sic obedire compellit . 
Nec dubitant missi quod eis iniungitur peragere , confisi de mittentis potestate . 
Quam et illi qui hanc maxime conspirationem fecerant experti , de templo non semel sunt eiecti , cum uni resistere non ualerent multi . 
Qui etiam post hanc eiectionem , et eorum , ut diximus , conspirationem , cum esset quotidie docens in templo , quam in trepidus esset patenter ostendebat , cui omnia pater in manus dederat . 
Denique cum uoluit secundum legem Pascha celebrare in ipsa qua disposuerat tradi nocte , missis iterum discipulis ubi uoluit , domum sibi in qua id faceret , in ipsa ciuitate parauit . 
Qui ergo totiens in talibus potenter egit , nunc quoque si uellet , ubicumque uellet parare hospitium posses , nec in Bethaniam coactus rediret . 
Duo itaque in hoc egit prouide , ut uidelicet illos quos uitabat habitatione sua indignos ostenderet , et dilectis hospitibus copiam sui in extremis daret , ut hoc ipsum iam quasi mercedem hospitalitatis haberent . 
Mane autem facto , ipse cum discipulis de Bethania Ierosolymam reuertens esuriit , ut Marcus ait : Et uidens a longe ficum habentem folia , uenit quaerens si quid forte inueniret in ea , et nihil inuenit praeter folia . 
Non enim erat tempus ficorum . 
Et ait illi : ; Nunquam ex te fructus nascatur in perpetuum . 
; Et audiebant discipuli eius , et arefacta est continuo ficulnea , et ueniunt Ierosolymam . 
Et cum introissent templum , coepit eiicere uendentes et ementes in templo , et menses nummulariorum et cathedral uendentium columbas euertit . 
Et non sinebat ut quisquam transferret uas per templum . 
Et cum uespera facta esset , egrediebatur de ciuitate . 
Et abiit rursum in Bethaniam , sicut refert Matthaeus , ibique mansit . 
Et haec secunda die a Ramis Palmarum , hoc est die Lunae , sicut Marcus scribit , gesta fuerunt . 
Quid est , Domine Iesu , quod esuriens mane , cibum quaeris in arbore , quem prae omnibus constat esse solitum ieiunare ? 
Neminem discipulorum legimus tunc esurire , sed te solum . 
Ministrabas aliis quod tibi nunc indulgebas . 
Ieiunus aliis ministrabas , et esuriens discipulos reficiebas , qui ministrare ueneras , non ministrari . 
Pauperes fortassis , etsi spontaneos , habueras hospites . 
Nimium reputasti , quod large eorum paupertas discipulos refecit . 
Pepercisti impensae solus abstinendo , pro quo impensa omnia constat esse . 
Cibum requiris in arbore , quem natura sponte praebeat , non quem hominum pr aepar et cure , aut qui largiores augeat expenses . 
Quaeris utique cibum , ubi certus es nequaquam haberi eum . 
Non ergo id pro refectione corporali , sed magis pro mysterio agis . 
Quippe cum non ignores , non tunc tempus esse ficorum . 
Tanquam iratus maledicis arbori , quod fructum non habeas , eo tamen tempore quo secundum naturam nequaquam haber e debebat . 
Maledicta statim aruit , et potentiam maledicentis inuisibilis sensit , et quasi damnata est quae non meruit . 
Cur ita ? 
Domine . 
Nequaquam id crudelitate , sed magis pietate nouimus gestum esse . 
Ad terrorem hominum , et correptionem malorum gestum est in arbore , quod gerendum erat in homine Exhibita est uirtus potentiae in re insensibili , cuius offensa caueri debuit a rationali . 
Factis ferret , uerbis docet incredulam plebem ; ne in sua malitia pereat , quam etiam crebris miraculorum beneficiis ad poenitentiam inuitat . 
Ipse angelus consilii quibus potest modis ne pereant , consulit perituris , ut uel poenitentes saluentur , uel inexcusabiles damnari mereantur . 
Et haec quidem in secunda gesta sunt feria . 
Die autem tertio , sicut Marcus et Matthaeus referunt , cum a Bethania rediret Ierosolymam , uiderunt discipuli arefactam ficulneam . 
Et recordatus Petrus dixit ad Iesum : Rabbi , ecce ficus cui maledixisti aruit . 
Et cum uenisset in templum , accesserunt ad eum docentem principes sacerdotum , et seniores populi . 
Quibus ipse plura in parabolic locutus , et multa eis improperans peccata , grauiter eos contr a se commouit , quod maturius perficerent quod de morte ipsius tractauerant : qui deinceps cum egressus de templo iret in montem scilicet Oliueti , sicut Matthaeus et Marcus patenter insinuant , adnectendo uidelicet quod ibi sedens discipulos doceret , unus discipulorum ait illi : Magister , aspice quales lapides et quales structurae . 
Cui respondit Iesus : Vides has omnes magnas aedificationes ? 
Non relinquetur lapis super lapidem qui non destruatur . 
Deinde profectus ad montem Oliueti , cum ibi sederet , sicut Matthaeus scribit , accesserunt ad eum discipuli eius , secreto dicentes : Dic nobis quando haec erunt . 
. . ( de destructione scilicet Ierusalem ) . . et quod signum erit aduentus tui in fine scilicet mundi , et ipsius consummationis saeculi . 
De qua cum plura Dominus praedixisset , et prolixum eis sermonem habuisset , subiungit Matthaeus : Et factum est , cum consummasset Iesus sermones hos omnes , dixit discipulis suis : ; Scitis quia post biduum Pascha fiet , et filius hominis tradetur ut crucifigatur . 
; Post biduum , hoc est in fine quintae feriae , quando tunc oportebat uetus Pascha celebrari de immolatione agni seu haedi ad uesperum . 
Hoc enim Pascha hoc loco dicit , quod secundum legem omnibus erat notum . 
Tertia itaque feria , hoc est die Martis , sermonem illum habuit in monte Oliueti , et eo finito , dixit discipulis , quia post biduum Pascha fiet . 
Tunc quippe illo anno accidit , ut post illud biduum , in quinta , ut diximus , feria , quartadecima eueniret luna , ut eo die ad uesperum secundum legem ueteris Paschae fieret sacrificium . 
Quo quidem finito , ueteri scilicet Paschae sacrificio in carnibus haedi uel agni cum azymis et lactucis agrestibus , statim ipse Dominus nouum Pascha cum fecerit in sacramento corporis et sanguinis sui , et sic uetus Pascha terminauit . 
Completis autem utriusque Paschae sacramentis , de eadem nocte est traditus ad passionem . 
De qua consequenter traditione subiungit ut dictum est : Et filius hominis tradetur ut crucifigatur . 
Tunc congregati sunt ( inquit Matthaeus ) principes sacerdotum , et seniores populi consilium fecerunt , ut Iesum dolo tenerent et occiderent . 
Dicebant autem : ; Non in die festo ( subaudis : hoc faciendum esse ! 
) : ne forte tumultus fieret in populo ; - - hoc est , ne turbae , quae illum cum exultatione susceperant , uel sicut prophetam habebant , in eos commouerentur , et ipsum eriperent . 
O caeci et pessimi ! 
Dolo eum uultis tenere , tamquam ignarum machinationis uestrae , nec in die festo istud perficere , non quidem pro reuerentia diei , sed pro metu quem diximus populi . 
Diem festum dicit primum diem azymorum post Paschal Pascha quippe proprie uocatur in quartadecima luna , ubi immolatio fiebat ad uesperum . 
A quinta uero die decima sequente usque ad septimum diem erant dies azymorum , quod uidelicet post diem Paschae septem diebus azymis uescerentur . 
In quibus quidem uidelicet diebus azymorum , primus dies eorum et septimus celebriores erant caeteris et sol emnes , cum ipse dies Paschae nullam solemnitatis dignitatem ex auctoritate legis obtineat . 
Hinc in Exodo scriptum est de his septem diebus azymorum : Dies prima erit sancta atque solemnis , et dies septima eadem festiuitate uenerabilis . 
Nihil operis facietis in eis , exceptis his quae ad uescendum pertinent . 
Illum ergo primum diem azymorum intelligunt , cum dicunt ; non in die festo . 
; Tunc enim omnes pariter secundum legem ab operibus uacantes congregati in ciuitate , facilius tumultum credebantur excitare . 
Quod uero Matthaeus ait : Tunc congregati sunt . 
. . etc . 
Illud ' tunc ' referendum est ad praedictam feriam tertiam , quando ait Dominus : Scitis , quia post biduum . 
. . etc . 
Quid autem ipse Dominus postea egerit in illa tertia die , uel in quarta sequente , non exprimit Scriptura manifeste . 
Credimus autem ut hoc definitum consilium Iudaeorum euitaret , nec eis facultatem peragendae malitiae praeberet , ante diem traditionis siue passionis eius congruam . 
Quod uero adiecit euangelista : Cum autem esset Iesus in Bethania in domo Simonis leprosi et , ut Marcus ait : ibidem recumberet , accessit ad eum mulier habens alabastrum . 
. . etc . 
Incertum est utrum hoc fieret in praedicta die tertia , an in quarta sequente . 
Nonnulli tamen istud recumbere in domo Simonis , putant illam fuisse coenam , de qua Ioannes ait : Quia ante sex dies Paschae uenit Iesus Bethaniam , fecerunt autem ei coenam ibi , et Martha ministrabat , etc . 
Et quidem illi , qui hanc coenam , quam Matthaeus et Marcus commemorant , illam eamdem esse uolunt , quam Ioannes ante sex dies Paschae factam asserit , dicunt nunc eam nequaquam secundum ordinem rei gestae ab euangelistis narrari ; sed tamquam inde prius factam ad rmemoriam reduci , ut uidelicet innuerent inde Iudam occasionem accepisse uendendi Dominum , quasi hoc pretio illud suum damnum restauraret . 
At uero si diligenter hanc et illam coenam sibi conferamus , uidebimus quia nequaquam decebat in alterius domo , uel de alienis sumptibus Domino ministrare . 
Praeterea Ioannes ibi Mariam non refert nisi pedes Iesu unxisse et capillos extersisse , nec isti euangelistae referunt hic eam nisi super caput ipsius recumbentis unguentum posuisse Quod non incommode in aliena domo facere potuit , cum fortasse qui cibum daret unguentum non praeberet . 
autem prius Domini longa uia fatigati pedes unxit mulier , ut sic eum a labore uiae recrearet . 
Nunc autem satis esse arbitrate est caput quiescentis inungi , tamquam hoc unguento remedium conferees contra illius feruentissimae terrae calues . 
Denique in illa priore coena , qua Martha ministrauit , Ioannes neminem refert de unguento murmurasse nisi Iudam proditorem In hac uero secunda coena , nequaquam Iudas de hoc ab euangelistic notatur , sed indefinite super hoc discipulos indignatos uaisse referunt . 
Ex quibus omnibus quasi quibusdam corriectur is hanc et illam coenam nequaquam eamdem fuisse , et deuotionem mulieris tanto circa Dominum maiorem extitisse , quanto saepius hoc ei beneficium ministrauit . 
De hac autem et secunda coena , sicut Matthaeus patenter ostendit , Iudas abiit ad principes sacerdotum , et iniit cum eis pactum , ut pro triginta argenteis Iesum traderet illis . 
Cum enim retulisset Matthaeus , Dominum approbasse effusionem unguenti super caputeius a muliere factam , statim adiunxit : Tunc abiit unus ex duodecim qui dicitur Iudas . 
. . etc . 
In quo et Marcus similiter consentit . 
Quod ergo utrique tunc Iudam ad hoc quod diximus abiisse referunt , satis diligenter innuunt , ad hoc eum inde commotum fuisse atque indignatum , quod hac etiam uice confusus pretiun unguenti non potuit obtinere . 
Quid autem Dominus quinta feria egerit , hoc est die coenae , quo tune , ut diximus , Pascha Iudaeorum contigit , et ipsis certum est euangeliis , ubi scriptum est : Prima autem die azymorum , accesserunt discipuli ad Iesum , dicentes : ; Ubi uis paremus tibi comedere pascha ? 
; Et misit Petrum et Ioannem , dicens : ; Euntes parate nobis pascha , ut manducemus . 
; At illi dixerunt : ; Ubi uis paremus ? 
; Et dixit ad eos : ; Ecce introeuntibus uobis ciuitatem , occurret uobis homo amphoram aquae portans . 
Sequimini eum in domum in quam intrat , et dicetis patrifamilies domus : Dicit tibi magister : ; Ubi est diuersorium , ubi pascha cum discipulis meis manducem ? 
; Et ipse ostendet uobis coenaculum magnum stratum , et ibi parate . 
; Euntes autem inuenerunt sicut dixit illis , et parauerunt pascha . 
Et cum facta esset hora , discubuit , et duodecim apostoli cum eo . 
Discubuit quidem ad uetus pascha primo celebrandum . 
Quod uero tam Matthaeus quam Marcus dicunt , hoc esse factum prima die azymorum , quae uidelicet dies proprie pascha dicebatur , ut supra meminimus , sicut septem dies sequentes azymorum uocabantur ; sciat rector ipsum diem Paschae nomine quoque azymorum comprehendi posse , cum in eo etiam azymis cum lactucis agrestibus uescerentur . 
Paschae quoque nomine nunnunquam e conuerso dies azymorum continetur iuxta illud Ioannis : Ante diem festum Paschae . 
Saepe etiam Pascha ipsa hostia Paschae potius quam dies appellatur , iuxta illud : Ubi uis paremus tibi comedere pascha ? 
Et alibi : Venit autem dies azymorum , in qua necesse erat occidi pascha . 
Et Apostolus : Pascha nostrum immolatus est Christus hoc est ipse nostra hostia paschalis . 
Quod uero Ioannes ait : Et coena facta , cum diabolusiam misisset in co ut traderet eum Iudas , surgit a coena ut uidelicet pedes lauaret discipulorum . 
Et postmodum ablutione facta , subiungit : Cum recubuisset , iterum dixit eis : Scitis quid fecerim uobis . 
. . etc . 
Hoc insinuare uidetur , quod intra coenam ueteris Paschae et coenam dominicam , pedes Dominus ablueret , per hoc patenter innuens , neminem ad sacrificium Christi dignum accedere , nisi prius ablutis pedibus , hoc est affectionibus animi mundatis , alioquin iudicium sibi comedit et bibit . 
Quod uero dictum est : Et cum recubuisset iterum innuit eos post sacrificium ueteris Paschae , ad coenam conuiuium ciborum accessisse . 
Non enim tantae uirorum familiae unius comestio agni uel haedi ad refectionem diei sufficeret . 
Praeterea Lucas cum retulisset Dominum de ueteri Pascha dixisse discipulis : Desiderio desideraui hoc pascha manducare uobiscum . 
. . etc . 
duos calices postea commemorat Dominum discipulis dedisse , unum quidem statim post uetus Pascha , alterum in celebr atione noui Paschae . 
Et de illo quidem primo calice Dominus discipulis ait : Accipite et diuidite inter uos . 
Dico enim uobis , quia non bibam de generatione uitis , donec regnum Dei ueniat . 
De alio uero calice scriptum est , quia dedit illis , dicens : Hic est sanguis meus noui testamenti . 
Dico autem uobis , non bibam amodo de hoc genimine uitis usque in diem illum , cum illud bibam uobiscum nouum in regno patris mei . 
Prior itaque calix post uetus Pascha , et ante nouum susceptus , et ille secundus recubitus post ablutiorem pedum , non ad sacrificium , sed ad refectionem corporum pertiner e uideretur . 
Nihil enim de potu in ueteri Pascha lex praecipit , sed tantum de carnibus agni uel haedi cum panibus azymis et lactucis agrestibus . 
In hac itaque conuiuii refectione discipulis edentibus , uidetur Dominus de panibus illius mensae , non de azymis Paschae accepisse , et nouum Pascha confecisse . 
Non enim illo die paschae interdictum erat , ne panes etiam fermentati , qui proprie panes uini adiectione dicuntur , in dornibus reperirentur ; sed sequentibus tantum septem diebus , qui ob hoc die azymorum specialiter dicebantur . 
Unde et Graeci non de azymo pane , sed de fermentato Dominum dicunt nouum Pascha confecisse ; quasi nihil de ueteri Pascha in nouo uellet retinere . 
Qui etiam , ubicumque nos habemus im nouo Pascha dictum a Domino , quod ; accepit panem et benedixit ; pro pane in graeco habetur arton , quod ; fermentatum ; significat . 
Quod uero discipulis edentibus Dominus ait , quod unus eorum esset eum traditurus , et eum deinde praesignauit , dicens : Qui intingit mecum manum in parapside ( siue in catino ) hic me trades ad esum ueteris Paschae referendum est ; ut cum illud ederent hoc eis diceret . 
Signum autem parapsidis , quo proditor designatur , sic accipiendum uidetur , quod cum proditor audisset Dominum dixisse , quia unus discipulorum esset eum traditurus , ne hoc de se dici putar etur , quem iam conscientia sua super hoc accusabat , temeritate quadam prouidit demonstrandum , nequaquam de se suspicandum esse , qui sic de Domino confideret , ut in eodem uase cibum communem habere non trepidaret . 
Unde tunc in eius parapsidem manum illam sceleratus intulit , qua eum ipsa nocte traditur us ad mor tem fuerat . 
Sicut quoque intelligi potest signum illud parapsidis , quod Dominus , qui mensis ministrabat discipulorum , in consuetudinem haberet postquam mensae deseruisset cum Iuda refici , qui quasi procurator communis loculos impensae deferebat . 
Tertio Dominus proditorem designa e curauit , quo eum amplius a sua compesceret iniquitate . 
Cum enim primo dixisset : Qui intingit mecum manum in parapside , hic me tradet ac postmodum traditor tamquam conscius sui , et quasi iam designatus ex parapside , requireret dicens : Nunquid ego sum ? 
Rabbi . 
Respondit ei Iesus : Tu dixisti . 
Ac si diceret : Tu iam pacto cum Iudaeis inito , et te hoc facturum esse pollicitus , quod nunc dico eis praedixisti . 
Refert etiam Ioannes , quod , cum ipse Dominus dixisset : Qui manducat panem meum , leuabit contra me calcaneum suum et ipse Ioannes recumbens super pectus Iesu , requireret ab ipso quis ille esset , respondit : Ille est , cui intinctum panem porrexero . 
Et cum intinxisset panem , dedit Iudae , et post buccellam , tunc introiuit in illum Sathanas . 
Dixit ei Iesus : ; Quod facis , fac citius . 
; Cum autem accepisset ille buccellam , exiuit continuo . 
Erat autem nox . 
Ecce hoc tertio proditor manifeste designatus , post buccellam statim exiit ad conceptum scelus peragendum , tamquam iam omnino de Domini gratia desperans , cum eius mentem ita diabolus omnino possideret , ut redire ad ueniam nullatenus posset . 
Mirum tamen est quomodo acquieuit ut intinctam buccellam acciperet , si prius audierit Dominum hoc dixisse in sigum fieri futurae proditionis . 
Credimus ergo Domimrm hoc priuatim Ioanni recumbenti super pectus eius respondisse , ita ut proditor id nequaquam intelligeret . 
Nam et Petrus secreto hoc demonstrari petiit , innuens Ioanni potius quam loquens , ut a Domino requireret quis ille esset de quo diceret . 
De illa autem buccella panis , quam ad proditorem designandum intinctam ei porrexit , plerisque uideturquod de ipso pane sacrato eam acciperet , unde inter caeteros ita eum communicaret . 
Quam quidem communionem cum indigne sumeret , iudicium potius quam salutem ibi acciperet , sicut et Apostolus asserit de indigne communicatis . 
Unde et post buccellam , Sathanas in Iudam introisse , et sic eum plenius possedisse memoratur . 
Nam et quod huic quoque communioni proditor interfuerit , Lucas patenter insinuare uidetur . 
Qui , dum nouum pascha celebraretur a Domino , refert eum dixisse : Verumtamen ecce manus tradentis me mecum est in mensa . 
Continuo tamen accepta buccclla , proditor non exspectat communionem finiri , uel hymnum post refectionem Domino persolui ; sacrum statim collegium egreditur , quo prauum desiderium amplius maturaret , sicut et Dominus praedixerat dicens : Quod facis , fac citius . 
Ideo autem panem intinctum soli proditori dedit , ut eius mentem iam conceptione peccati infectam et maculatam significaret . 
Caeteris autem , qui puram habebant conscientiam , sacramenta corporis et sanguinis sui separatim distribuit , quasi panem per se et uinum per se separatim ministrans . 
Unde bene statutum est in Ecclesia , ut quando fideles communicantur , haec separatim accipiant . 
Sunt uero qui panem illum intinctum nequaquam de sacrificio Christi fuisse intelligunt , sed buccellam illam de quocumque pane acceptam esse ad proditorem solummodo designandum . 
Quorum etiam nonnulli uolunt Iudam in sacramento dominici corporis participasse . 
Augustinus super Ioannem : ; Et cum intinxisset panem dedit Iudae . 
; Non autem , ut putant quidam , tunc Iudas corpus Chr isti accepit . 
Intelligendum est enim , quod iam omnibus eis distribuerat Dominus sacramentum corporis et sanguinis sui , ubi et ipse Iudas erat , sicut Lucas euidentissime narrat . 
Deinde per buccellam tinctam atque porrectam suum exprimit traditorem . 
Hilarius super Matthaeum : Ubi uis paremus tibi pascha manducare ? 
Post quae Iudas proditor iudicatur , sine quo pascha accepto calice et fracto pane conficitur . 
Dignus enim aeternorum sacramentorum communione non fuerat . 
Nam discessisse statim intelligitur , quod cum turbis reuersus ostenditur . 
Neque sane bibere cum Domino poterat , qui non erat bibiturus in regno , cum uniuersos tunc bibentes ex uitis istius fructu bibituros se cum postea polliceretur . 
Notandum tarnen nequaquam in uerbis Domini uniuersos haberi , quamuis hoc beatus intelligat Hilarius , sed ita indefinite a Domino dici : Cum illud bibam uobiscum nouum in regno patris mei . 
Multa quippe nouimus ad hunc modum apostolis Dominum loqui , quae monita generaliter sunt accipienda , ut Iudae quoque possint conuenire . 
Quale est illud : Beati oculi qui uident quae uos uidetis et : Sedebitis uos super sedes duodecim . 
. . etc . 
et : Gaudete , quia nomina uestra scripta sunt in caelis . 
Et rursum : Et ego dispono uobis , sicut disposuit mihi pater meus regnum , ut edatis et bibatis super mensam meam in regno meo . 
Saepe etiam cum generaliter aliquid dicitur , non est tamen generaliter accipiendum . 
Unde illud est Hieronymi ad Damasum in parabola Domini de filio frugi et luxurioso : Et omnia mea tua sunt . 
Quomodo autem Dei omnia Iudaeorum sunt ? 
Numquid angeli , throni ? 
Omnia ergo intellige prophetias , eloquia diuina , secundum illud quod saepe exposuimus , non semper omnia ad totum esse referenda , sed ad partem maximam , ut : Omnes declinauerunt et : Omnes qui ante me uenerunt , fures fuerunt et latrones et : Omnibus omnia factus sum et : Omnes quae sua sunt quaerunt , non quae Iesu Christi . 
Denique si ponamus Iudam quoque communioni interfuisse , qua complete Dominus illud ait : Non bibam amodo de hoc genimine uitis usque in diem illum , cum illud bibam uobiscum nouum in regno patris mei non cogimur ideo fateri tunc Iudam adfuisse , cum hoc Dominus dixerit , nec eum expectasse finem coenae dominicae , qui continuo , ut supra dictum est , exiuit post acceptionem buccellae , ut eos conuocaret quibus Dominum traderet . 
Post cuius quidem egressum , Dominus , ut Ioannes refert , prolixum sermonem ad discipulos habuit . 
Cuius primam partem , dum adhuc recumberet , dixit usque ad eum scilicet locum , ubi ait : Sed ut cognoscat mundus quia diligo patrem , et sicut mandatum dedit mihi pater , sic facto ; surgite , eamus hinc . 
Quem quidem locum beatus exponens Augustinus , ait : Tanquam diceretur : Cur ergo moreris , si non habes peccatum , cui debetur mortis supplicium ? 
continuo subiecit : ; Sed ut cognoscat mundus , etc . 
; ; Eamus ; dixit . 
Quo , nisi ad illum locum , unde fuerat tradendus ad mortem ? 
Habebat ut moreretur mandatum Patris . 
Postquam autem dixit discipulis suis : Surgite , eamus hinc illis de accubitu mensae surgentibus , et hymno gratiarum dicto , de quo Matthaeus et Marcus scribunt , aliam partem sermonis confirmauit , usquequo de domo illa exierit , secundum consuetudinem suam , in montem Oliueti . 
Unde et Lucas de Domino meminit , dicens : Erat autem diebus docens in templo , noctibus uero exiens morabatur in monte qui uocatur Oliueti . 
Et iterum : Egressus ibat secundum consuetudinem in montem Oliuarum . 
Secuti sunt autem illim et discipuli . 
De nostra quippe salute Dominus sollicitus , die praedicationi intendebat , nocte in oratione pernoctabat . 
Ad quam quidem faciendam secretum requirebat locum et a tumultu saeculi remotum , quo purius suis discipulis esset orandum . 
Quo cum ipse peruenisset atque orasset , eos quoque ad orationem inuitat , dicens : Vigilate et orate ut non intretis in tentationem . 
Spiritus quidem promptus est , caro autem infirma . 
Tanquam si diceret : Prolatio uobis facilis est ad me confitendum , et cum Petro dicendum , quia parati estis mecum et in carcerem et in mortem ire ; sed adhuc infirmi estis ex carne ad resistendum tentationibus . 
Quod humanitas Chiristi imminente passionis articulo , se ad orationem conuertit , et discipulos hinc scandalizandos ad orationem hortatur , patenter nos instruit , ne unquam de uiribus nostris in aliquo periculo praesumamus constituti , quia non est homini mortem constantia super are , nisi hanc uirtutem nobis Domino ministrante . 
Ter in die Daniel in anxietate positus orasse Dominum legitur , tamquam hunc unum in tribus personis intelligens . 
Trinam et nunc Dominus orationem assumit , qua ueram infirmitatem cainis se habere demonstrans , uerum se hominem probaret , et similem nobis in omnibus absque peccato , ut uera eius passio sicut et carnis susceptio credatur . 
Orans itaque dicit : Pater si possibile est . 
. . etc . 
Et rursum : Pater , si non potest hic calix transire . 
. . etc . 
Si possibile est , inquit , hoc est conueniens , ut alio modo redemptionis quam per mortem meam possit humanum genus saluari . 
Calicem dicit mortem suam transitoriam , cito resurrecturus . 
Qua uidelicet morte , tamquam poculo quodam , desiderium suum de nostra redemptione , quasi sitim suam erat refecturus . 
Sed nunquid mortem timuit , ad quam nos minime timendam adhortatur , dicens : Nolite timere eos qui occidunt corpus ? 
Certe neminem martyrum , cum ad agonem uenirent , quod passuri erant , orasse memini ut ab eis passio transiret , sed laeto animo et magno desiderio eam suscipere , tamquam illud implentes Apostoli : Cupio dissolui , et esse cum Christo . 
Nunquid ipse morti se offerens , plus eam timuit quam caeteri , aut tristis ad eam uenit , ad quam alii occurrere dicuntur laeti ? 
Sic quippe de ipso Marcus refert , quod coepit pauere et taedere ; et tam ipse Marcus quam Matthaeus eum scribunt dixisse : Tristis est anima mea usque ad mortem nec non et eum passionis amaritudinem profiteri non uelle , et suam in hoc uoluntatem a uoluntate Patris dissidere , cum ait : Verumtamen non sicut ego uolo , sed sicut tu uel ita : Sed non quod ego uolo , sed quod tu . 
Et in Luca legitur : Pater , si uis , transfer a me calicem istum . 
Verumtamen non mea uoluntas , sed tua fiat . 
Ubi et subditur : Apparuit autem illi angelus de caelo , confortans eum , et factus in agonia , prolixius orabat . 
Et factus est sudor eius sicut guttae sanguinis decurrentis in terram . 
Neminem alium prae timore mortis sanguinem legimus sudasse , quod supra naturam humanam constat esse . 
An forte plus quam caeteri timuit , quem timor passionis ad hoc coegit ? 
an sponte magis quam anxietate timoris hunc sudorem emisit ? 
Quem denique fortem athletam ita periculo mortis anxiatum , et tamquam ex desperatione legimus esse perturbatum , ut de Domino scriptum esse uidetur ? 
Nunc anima mea , inquit , turbata . 
Et quid dicam ? 
Pater , saluifica me ex hac hora . 
Et post aliqua : Cum haec dixisset Iesus , turbatus est spiritu . 
Ut autem ponamus in quibusdam uidetur in his uerbis , timoris uel tristitiae eum membra sua in se transformasse , ut ex persona suorum membrorum haec dicerentur aut fierent : numquam certe in eorum persona sudor iste iuxta litteram accipiendus est . 
Beatus autem Ambrosius plus eum quam caeteros passionem mortis horrere non ueretur asserere . 
Sic quippe ait de fide ad Gratianum scribens , in libro II : Petrus dicit : ; Animam meam pono pro te . 
; Christus dicit : ; Anima mea turbatur . 
; Utrumque uerum est , et plenum utrumque rationis , quod inferior non timet , et superior gerit timentis affectum . 
Ille enim quasi homo uim mortis ignorat , iste quasi Deus in corpore constitutus , fragilitatem carnis exponit , ut eor um qui sacramentum incarnationis abhorrent , excluderetur impietas . 
Ex quibus patenter uerbis ostenditur , re uera eius animam , quae per unionem Verbi omnia scientis tam bene summum mortis cruciatum tamquam . 
. . esset experta , nouerat magis eum horruisse , quam caeterae possent animae . 
Quando autem plus mortem timuit , et in passione constantior perstitit , tanto uirtus obedientiae maior in eo claruit , et maiorem nobis , pro quibus passus est , dilectionem exhibuit . 
Ubi et infirmioribus membris consolationem proponere uoluit , ne cum ad agonis passionem trepidarent , pro hoc infirmitate sua deeper arent a uenia . 
Quam constanter autem Dominus passioni occurreret et in passione persisteret , quisquis diligenter attendit iudex secundum magnitudinem timroris , incomparabilem in eo fortitudinem . 
. . enim omittam caetera , quis non illud miretur , quod a Pilato interrogatus cum respondere nollet , ab eo audierit : Mihi non loqueris ? 
Nescis quia potestatem habeo dimittere te . 
. . etc . 
Qui etiam ab ipso ad Herodem missus , tamquam ad eius potestatem pertinens , cum esset Galilaeus , ut sic per eum facile liberari posset , nil ei respondere dignatus est , cum multis interrogaretur sermonibus , nedum ei signum aliquod ostendere , quod ille maxime cupiebat . 
Quod ergo pauendo taedere , uel perturbari adeo uidetur , ut quasi desperans diceret : Et quid dicam ? 
signa sunt omnia non ignauiae uel diffidentiae , sed timoris maximi ad infirmitatis probationem assumptae : ut quod mortem praeuenit , ipsa iam grauius uideatur morte . 
Angelus apparens in persona Patris eum confortat , sicut et antea factum fuerat , ipso ad eum dicente : Et clarificaui , et iterum clarificabo . 
Haec quippe consolatio orationis complendae , qua pro suis orabat , intelligenda est responsio , qua discipuli audita consolarentur . 
Quis fidelium , Domine , hanc etiam tuae passionis anxietatem sine compassione possit audire ? 
hanc pro nobis tuam perturbationem queat sustinere ? 
Ait Apostolus : Si unum patitur membrum , compatiuntur omnia membra . 
. . etc . 
pro se inuicem sollicita . 
Quid ergo pro capite dolores nostros et peccata portante , nos oportet facere ? 
Quis siccis oculis hoc intelligat ? 
Cuius cor lapideum dolor iste non scindat ? 
Scissum est uelum templi in tua , Domine , passione , et ad terrae motum ipsa etiam fissa est duritia petrarum . 
Sol obscuratus est , tamquam immanitatem sceleris conspicere non ferret . 
Ipsa quoque insensibilia , tamquam tuam sentirent passionem , compassionis exhibuerunt affectum . 
Ut autem et haec compassio nostra penetret ac scindat corda , ad intermissa , non dimissa , caritas suspirans stylum reducat . 
Egressus itaque Dominus ad montem Oliueti , sicut Matthaeus refert , uenit inde cum discipulis in uillam quae dicitur Gethsemani . 
Quem profecto locumr Marcus praedium nominal , Ioannes dicit : Trans Iordanem Cedron , ubi erat hortus , in quem frequenter Iesus conueniebat cum discipulis tamquam secretissimum , atque ad docendum discipulos , siue orandum conuenientem . 
Idem itaque intelligitur ; uillam Gethsemani ; quod ; locum illum trans torrentem Cedron ; ad radicem montis Oliueti existentem . 
Cum dicitur ; torrentem Cedron ; genitiuus graecus est ; Cedron ; pro ; Cedrorum ; . 
Torrentem dicunt , quia in ualle Iosaphat , aqua illa uicissim currit , non semper , in qua et cedri crescunt . 
Qui locus Abrahae hortus erat , qui circa Salem plures hortos et mansiones habebat . 
Quem locum Iesus cum discipulis suis frequentabat , qui et bene erat inde notus . 
Igitur hic eum quaerit ad tradendum , et ibidem inuenit quaesitum , sicut statim ipse Ioannes prosequitur , dicens : Iudas ergo cum accepisset cohortem , et a pontificibus et pharisaeis ministros , uenit illuc cum laternis et facibus et armis . 
Cohortem quidem gentilium a Pilato praeside , ut nec gentiles in eius traditione deessent , qui hos quoque sua uenerat morte redimere ; ut uidelicet tam a Iudaeis quam a gentilibus ad mortem traderetur , qui pro salute omnium mortem pateretur . 
Lucas uerum refert ipsos etiam principes sacerdotum , hoc est pontifices et magistratus templi , et seniores uenisse . 
Quod sic accipiendum uidetur , ut hoc in ministris suis , non in personis propriis agerent . 
Caeteris quippe referentibus euangelistis , nouimus Dominum a cohorte et ministris cornprehensum , ad Annam siue Caipham pontifices fuisse perductum . 
Venientes afferunt laternas , ut qui sunt in tenebris caecitatis , ipsam lucem capiant mundi . 
Fustibus et armis ueninut muniti , ut per hanc resistenti uim facerent , uel eum a se propulsarent . 
Iesus itaque omnia quae uenture erant super eum praecessit . 
Dum homines Deo uim facere parant , sponte Dominus , non intractus , occurrit passioni , sicut ipse dixerat : Nemo tollit a me animam meam , sed ego pono eam . 
Sciens , inquit , omnia . 
. . hoc est , non ignorans eorum machinamenta , et per dirum mortis supplicium se salutem uestram consummaturum , ac deinceps tam resurrectione quam ascensione , uel sancti Spiritus aduentu glorificandum . 
Qui ante a passione declinauerat , quia nondum uenerat hora eius , et discipulis praeceperat : Cum uos persecuti fuerint de ciuitate in ciuitatem , fugite in aliam sciens iam aduenisse tempus congruum passioni , offert se in pascha , tamquam pascha uel agnus ad immolandum . 
Processit , et dicit : Quem quaeritis ? 
Vere , inquam , tamquam ignorans eorum nequissimam inquisitionem , quia tuum est ignorare male quae improbas , et cognoscere bona quae approbas . 
Sic quippe Adam , quem ante peccatum noueras , post peccatum tamquam incognitum requiris dicens : Adam ubi es ? 
Qui etiam mulieris factum quod improbas , tamquam incognitum interrogans , ais : Quare fecisti ? 
Et fatuis uirginibus respondens , dicis : Amen dico uobis , nescio uos . 
Cum e contrario Moysi dices : Noui te ex nomine et scriptum sit : Nouit Dominus qui sunt eius . 
Responderunt ei : Iesum Nazarenum . 
O caeci et uere in tenebris uenientes contra lucem , et in nocte aduersum diem , quum ei uos ipsum quaerere respondetis , quem perdere uenitis ! 
Procedit ad bellum tamquam signifer ante suos . 
Non eum recognoscitis Dominum , quem occur rere uidetis solum . 
Si enim recognosceretis , nequaquam uestrae machinationis dolum responsione uestra ei panderetis . 
Contra sapientiam uenientes , quia eam non cognoscitis , stulti permanetis , nec praesentem potestis animaduertere , nisi eo se uobis indicante . 
Iesunr respondetis , et ne ipse de semetipso in uestra responsione possit errare , tamquam eum et de seipso docentes , subnexa deterrminatione additis : ; Nazarenum ; . 
Et utinam Iesum , quem profitemini tamquam Iesum , id est Saluatorem , quaereretis , ut quod in ore habetis , corde teneretis ; ne , dum Saluatorem perdere quaeritis , uos ipsos potius perdatis . 
Dicit ei Iesus : Ego sum . 
Non enim cognoscere eum nisi ipso poterant indicante , sicut nec ipsum capere , nisi ipso se tradente . 
Stabat autem et Iudas , qui tradebat eum , cum ipsis . 
Lucas refert , quia antecedebat eos , et Marcus quod cum uenisset , statim accedens ad eum ait : ; Rabbi ; et osculatus est eum . 
At illi manus iniecerunt in eum , et tenuerunt eum . 
Unde mihi uidetur , quod quando proficisci coeperunt , Iudas tamquam dux eos antecedebat . 
Ubi autem appropinquare coeperunt , ipse conscientia sua confusus et perturbatus , uel haesitans , ita se retinuit , et gradum suppressit , ut illi praecederent . 
Unde nunc Ioannes dicit illis ad Iesum peruenientibus , Iudam stare cum illis potius quamr praecedere . 
Stabat quidem cum ipsis , non ut caeteri cum Domino . 
Stabat tamquam stupefactus et concepti sceleris immanitate perturbatus , et ex conspectu Domini maxime contusus , aut fortasse , tanta caecitate percussus , ut nec eum posses cognoscere , nisi eo seipsum indicante . 
Ut tamen impleret quod dixerat : Quemcumque osculatus fuero , ipse est , tenete eum omni pudore postposito , non Deum , sed homines ueritus , accessit ad osculum , tamquam eum designans , qui iam semetipsum indicauerat , ut nil in se fieri nisi seipso disponente Dominus declareret . 
Unde et sequitur : Ut ergo dixit eis : ; Ego sum ; abierunt retrorsum , et ceciderunt in terram . 
Quid agitis missi ? 
Ecce praesto est quem quaeritis , et seipsum offerens , dicit ; Ego sum ; - - nec istam eius uocem ferre sustinetis , cui uim facere confidebatis . 
Abeuntes retrorsum , non ei ualentes appropinquare , quem uenitis comprehendere , in terram resupini corruistis . 
Hic quippe casus proprius est reproborum , sicut cadere in faciem proprium est electorum : unde et illud est beati Gregorii in Ezechielem homilia : Electi in faciem , et reprobi retrorsum cadunt , quia qui post se cadit , ibi cadit , ubi non uidet . 
Iniqui uero qui in uisibilibus cadunt , post se cadere dicuntur , quia ibi corruunt , ubi quid eos tunc sequatnr modo uidere non possum . 
Iusti uero , quia in istis uisibilibus semetipsos sponte deiiciunt , ut inuisibilibus erigantur , quasi in faciem cadunt , quia timore compuncti , uidentes humiliantur . 
Iterum ergo eos interrogauit : Quem quaeritis ? 
Illi autem dixerunt : Iesum Nazarenum . 
Respondit Iesus : Dixi uobis quia ego sum . 
Qui abierunt retrorsum , non solum corpore corruentes , uerum etiam in tantam extasim pauoris et perturbationis facti , ut Dominum nec ad indicium suum , nec ad proditoris osculum agnoscere possent . 
Secundo interrogat eos quem quaerant , et se iterum illum esse docet , quem se illi quaerere respondent . 
In quo patenter ostenditur et ipsius perseuerantia in passione , et illorum in obstinatione suae malitiae . 
Si ergo me quaeritis , sinite hos abire . 
Ut impleretur sermo . 
. . etc . 
Si me , inquit , non alium quaeritis , sicut ex duabus iam patet responsionibus uestris , sufficere uobis debet uestram in me complere malitiam . 
Hoc inquit , discipulos qui aderant intelligens , ut solus ipse torcular passionis intraret , sicut ex persona eius Isaias praedixerat : Torcular calcaui solus . 
. . etc . 
Sermo , inquit euangelista , quem ipse Dominus antea dixerat , ad Patrem loquens : Quos dedisti mihi custodiui , et nemo ex iis periit nisi filius perditionis Augustinus in Ioanne super hunc locum : Cur si tunc morerentur , perderet eos , nisi quia nondum sic in eum credebant quomodo credunt quicumque non perituri ? 
Item : Petrus , si negato Christo hinc iret , quid aliud quam periret ? 
; Sinite ; inquit ; hos abire ; sed non adiecit , et capite me : ne uidelicet pietatem praecipiens , impietatem quoque quam fieri permittebat , iubere uideretur . 
Accedens autem proditor ad Dominum dixit : ; Aue , Rabbi . 
; Et osculatus est eum . 
Iesus autem dixit ei : Amice , ad quid uenisti ? 
Siue uti Lucas ait : Iuda , osculo filium hominis tradis ? 
Hoc osculum non pacis , sed proditionis signum est illud , de quo Matthaeus commemorat : Dederat autem traditor eius signum eis , dicens : ; Quemcumque osculatus fuero ipse est , tenete eum , et ducite caute . 
; Ecce dux caecorum et miserrime miserorum , quae est ista cautela , ad quam eos hortatur insania tua ? 
tamquam sapientiae Dei praeualere hominum cautela possit . 
Impudentissime proditor , omnium scelerum abominationes tuis iustificans sceleribus . 
Dispensatoris curam inter caeteros a Domino susceperes , loculos habens , et ea quae poteras furto surripiens , marsupium tuum , non dominicum uolens augere , ipsum praesumpsisti Dominum uendere , et in pretio pecuniae ipsum mundi pretium ponere . 
Ad cumulum malitiae tuae , ipsos conceptae proditionis gradus intuere , ut nullam abominationem impudentiae deesse cognoscas proditioni tuae . 
Ipsa nocte qua tractabas eum tradere , ad coenam praesumens accedere , in eius parapside , manum sceleratam et tamquam ipsius sanguine cruentatam inserere non timuisti , ut hoc facto quasi teste tuae conscientiae bonae omnem suspicionem a te remoueres . 
Consors in participatione tam ueteris quam noui paschae , ac deinceps in ipsa traditione eum ut magistrum salutans , et ut lupus agnum osculans , fili perditionis , a mansueto patre audis : Amice , ad quid uenisti ? 
Amice quidem , non amens , sed amate , non diligens , sed dilecte , quantum ad exhibitionem familiaritatis et amicitiae . 
Ad quid , inquit , uenisti ? 
tamquam si diceret : Attende , miser , quantam sine causa praesumis execrationem , cum praedictis gradibus ad conceptam peruenis proditionem . 
In quo et Dominus signum proditionis detestans , ait : Iuda , osculo filium hominis tradis ? 
Hoc est : Cur , infelix , osculum in signo proditionis elegisti , quod inter inimicos etiam summa foederatio soles esse pacis ? 
Infelicissime omnium hominum , bonum tibi esset si natus non fuisses , quia more abortiuorum in utero moriens , grauissimam non meruisses poenam ! 
Videntes autem hi , qui circa ipsum erant , quod futurum erat , dixerunt ei : ; Domine , si percutimus in gladio ? 
; Simon ergo Petrus ardentior caeteris habens gladium , eduxit eum , et percussit seruum pontificis , et abscidit eius auriculam dexteram . 
Respondens autem Iesus ait : ; Sinite usque huc . 
; Et cum tetigisset auriculam eius , sanauit eum . 
Quaerunt alii a Domino , utrum percutiendo debeant eum uindicare . 
Non sustinet Petrus responsum , ut audiat documentum ; nec mensuram habet amor uehemens , nec immense caritas attendit quid excedat . 
Nouerat dominicae mansuetudinis patientiam , quem iam olim praedicentem suam passionem cum secreto correpsisset , dicens : Propitius esto tibi , Domine , ne fiat hoc audiuit ab ipso : Vade post me , Satana , non sapis ea quae Dei sunt . 
Nouerat et qui generaliter ipse discipulis praeceperat , dicens : Audistis quia dictum est : ; Oculum pro oculo , dentem pro dente . 
; Ego autem dico uobis non resistere malo . 
Sed si quis te percusserit in dextra maxilla tua , praebe ei et alteram . 
His et similibus patientiae documentis Petrus instructus nouerat , Dominum nequaquam hanc ei uindictam concessurum . 
Ne ergo reus inobedientiae percutiendo fieret , si hoc responsum expectaret , praeuenit ipsum , tamquam aliis in hoc quid agerent , praebens exemplum , utpote princeps uel primus eorum ; ut sicut Iudas ex aduersa parte dux erat ad malitiam , sic iste in acie Domini dux fieret ad uindictam . 
Dum ergo alii quaerunt an percutiant , iste percutere non differens , materialis gladii uindictam usurpat sibi nequaquam commissam . 
Unde et a Domino sine more corrigitur . 
Quod tamen non recte tunc gestum est in opere , in mysterio uacuum est assumptione . 
Luca quippe referente , nouimus duos gladios in coena Domini fuisse . 
Sic quippe scriptum est de Domino , et discipulis : Et dixit eis : ; Quando misi uos sine saeculo , et pera , et calciamentis , numquid defuit uobis ? 
; At illi dixerunt : ; Nihil . 
; Dixit ergo eis : ; Sed nunc qui habet sacculum , tollat similiter et peram , et qui non habet , uendat tunicam suam , et emat gladium . 
Dico enim uobis , quondam adhuc quod scriptum est oportet impleri in me : ' Et cum iniquis deputatus est . 
' Etenim ea quae sunt de me finem habent . 
; At illi dixerunt : ; Domine , ecce duo gladii hic . 
; At ille dixit eis : ; Satis est . 
; Et egressus ibat secundum consuetudinem in montem Oliuarum . 
Secuti sunt autem illum et discipuli . 
Sacculus maior est quam pera , et ideo necessarius est ad plurimorum uiaticum deferendum . 
Pera uero singulis sufficere uidetur . 
ergo Dominus , dum praesens hic esset , eorum necessitudinibus omnino prouidebat , ne quid eis in uia deferre necessarium esset , ut post eius recessum a terris , tanto eius praesentia amplius amaretur ac desideraretur , quanto hi eam sibi imagis necessariam experti fuerant . 
Sed nunc qui habet hoc etiam deinceps tam uobismetipsis quam aliis in pera uel sacculo prouidete sumendo : et qui non habet subaudi sacculum uel peram unde comparare gladium possit , uendat tunicam quae magis necessaria uidetur , ut hinc eum emat . 
Quod quidem iuxta litteram , ut sequentia innuunt , ob hoc uidetur dictum , ut cum armati ad locum traditionis uenirent , tanto maior patientia Domini probaretur , quanto potentior ipse ueniret in sua defensione . 
Finem habent , id est consummationem , ut ipsa omnia perficiantur in me quae scripta sunt de me . 
Duo autem gladii illi siue in coena Domini fortuitu reperti , siue ab aliquibus discipulorum , imminente passione , ad pro tection em illic allati , duos in Ecclesia gladios significant , materialem quo rex utitur in uindicta corporali , et spiritalem quo animam sacerdos percutit per sententiam excommunicationis . 
Hunc spiritalem gladium Petrus assumens , auriculam eius dextram abscidit , qui aduersus Christum uenit , quia qui Christi contrarius est praeceptis , sententia feriendus est anathematis : et sic ei auricula dextra amputatur , dum a diuini uerbi praedicatione remouetur , et ei Ecclesiae aditus interdicitur . 
Sinistra quippe auris est , qua terrenis intendimus , dum de his instruimur . 
Dextera uero auris est , quae his auditum praebet , quae de caelestibus , uel quae ad salutem animae pertinent , praedicantur . 
Quod ergo Petrus egit , quamuis in opere sit reprehendendum , in mysterio tamen est officiosum . 
Officium quippe dicitur actus cuique personae congruus . 
autem auris dextra non tamem auris hoc loco dicitur quam auricula , hoc est auris parua . 
Pauci quippe sunt electi , ad ea quae de salute animae dicuntur accommodantes auditum : et quod de caelestibus praedicatur uix capi potest , et pro subtilitate imtelligentiae , quasi tenui auris foramine ad animi peruenit intellectum . 
Quod uero de duobus praedictis gladiis Dominus ait : Satis est et post amputationem auriculae dixit : Sinite huc usque ad mysterium respexit rei signifrcatae . 
Duo quippe gladii superius distincti ad exercendam iustitiam sufficinut Ecclesiae , ut quemadmodum homo ex anima constat et carm , ita in his duobus duo exerceantur gladii , regis quidem in corpore , sacerdotis in anima . 
; Sinite ; inquit discipulis ; usque huc ; ut uidelicet contenti uestra potestate , non plus , ut dictum est , praesumatis uindictae , quam dextram auriculam amputare . 
Amputatam a Petro auriculam Dominus restituens , percussum sanat , quia eius est poenitentiam inspirare , qua peccator redeat , et uerbo salutis reconciliatus intendat . 
O misericordia Saluatoris ! 
O impietas persequentis ! 
Sanat percussum Dominus , et persequi non cessat sanatus . 
Beneficium suscipit , et in obstinatione sua ingratus persistit . 
Vident persecutores miraculum , nec persequendi immutant animum . 
Corrigitur persecutor , ut eesset persecutio . 
Conuerte ( inquit Petro ) gladium tuum in uaginam . 
Omnis enim qui acceperit gladium , gladio peribit . 
Qui acceperit , inquit , ad occidendum , non cui traditus est a potestate , ipse gladio dignus est interire . 
An putas quia non possum rogare patrem meum , et exhibebit mihi modo plus quam duodecim legiones angelorum ? 
Ac si aperte dicat : Non egeo uestri duodecim hominum patrocinio , cui , si uellem , in auxilio adesset tanta angelorum multitudo . 
In illa hora dixit Iesus turbis : Tanquam ad latronem existis cum gladiis et fustibus comprehendere me . 
Quotidie apud uos sedebam in templo , et non me tenuistis . 
Cum quotidie uobiscum in templo fuerim , non extendistis in me manus . 
Sed haee est hora uestra , et potestas tenebrarum . 
Hoc autem totum factum est , ut implerentur scripturae prophetarum . 
Tunc discipuli omnes , relicto eo , fugerunt . 
Adolescens quidam sequebatur eum amictus sindone super nudo , et tenuerunt eum . 
At ille , relicta simdome , mucus profugit fore ab eis . 
Latrones in uiis insidias temdunt , fures in domibus . 
Quod autem ait ; tamquam ad latronem ; tale est tamquam ad eum , qui uiam obsidens , transeuntibus insidiatur , nec tutum aut liberum eis transitum permittit , cum tu , Domine , ipsa sis potius uia , qui dixisti : Ego sum uia , ueritas , et uita . 
Quotidie , hoc est frequenter in templo , ubi omnes conueniunt , sedens quasi securus , non in abscondito , more latronis latens . 
Unde et a latendo latro est appellatus . 
Et cum manifeste sic sederem et docerem , nec menus in me ausi estis extendere , nec tunc etiam cum eos flagellatos eiicerem de templo . 
Nondum enim uenerat eius [ hora ] , hoc est tempus passioni congruum , quod in eius dispositione fuerat pefixum . 
Ex quo patenter ostendit , nihil eos in eo agere posse , nisi eo permittente ac disponente . 
Hora uestra sicut et mea . 
Vestra quidem ad perdendum , mea uero ad saluandum . 
Potestas tenebrarum , hoc est uobis caecis a me ipso in me permissa . 
Si enim cognouissent , nunquam gloriae Dominum crucifixissent . 
Hoc autem totum de captione scilicet Domini , et proditione Iudae . 
Haec etiam uerba non tam euangelistae quam Domini esse uidentur . 
Unde et subditur : Tunc discipuli omnes . 
Ac si diceretur : Cum eum audirent asserere de sua passione sancitum in prophetic esse , nec ullatenus eis uindictam permittere , fugerunt , innocente impiis derelicto , et lupis agno . 
Hoc enim et ipse praedixerat ex testimonio prophetiae dicentis : Percutiam pastorem , et dispergentur oues gregis . 
Hunc adolescentem quidam intelligunt Ioannem prae caeteris a Domino dilectum , qui caeteris iunior aestimatur , nonnulli Iacobum fratrem Domini . 
Beda in Marco super hunc locum : Quis iste adolescens fuerit , euangelista non dicit . 
Item : Neque aliquid uetat intelligi hunc Ioannem . 
Ieremias in minori Breuiario , psalm . 
XXXVI : Iudaei uim faciebant uel Petro cum dicerent : ; Nam et tu ex illis es ; ; uel Iacobo , qui cum traderetur , sindone relicta , nudus aufugit . 
; Super nudo ; sub ipso existente , cum super sindonem nullum haberet indumentum . 
Fortassis enim ad dominicum dictum tunicam suam , uel aliud indumentum pro gladio emendo dederat , uel pro mutuando posuerat . 
Quod dicitur : Tenuerunt eum , cum , caeteris iam dispersis , eum sequentem inuenirent solum , patenter innuitur nequaquam eos fuisse ausos aggredi apostolos , dum simul armati Domino assisterent . 
Cohors ergo , et tribunus , et ministri Iudaeorum , qui apprehenderunt Iesumr , ligauerunt eum , et adduxerunt ad Annam primum . 
Tribunus cohorti gentili praeerat . 
Dicitur autem tribunus siue a tribus , uel a tribubus , id est plebibus et minoribus . 
Tres quippe huiusmodi praelatos dicitur primum romanus populus sibi praecepisse , ut quemadmodum duces militibus , ita isti praeessent plebibus . 
Ligauerunt eum tamquam ex consilio illius qui dixerat : Et ducite caute , ne uidelicet posses effugere . 
O caeci ! 
nunquid is qui aurem tam cito restituit , uincula dissoluere non posses , si uellet ? 
Sed uincula sustinet impiorum , ut in omni patientia probatus , uincula solueret peccatorum . 
Ligatur a seruis Dominus ad horam , qui fortem armatum religaret perenniter satanam . 
Vinctus ut latro ducitur , humano destitutus auxilio , cui angelotum assistebat multitudo . 
Primum adducitur ad Annam pontificem , socerum Caiphae , qui uidelicet Caiphas erat pontifex anni illius . 
Vices quippe sues diuersi pontifices iam facti agebant per diuersos annos . 
Primum ad Annam illudendus ibi adducitur , deinde ad Caipham , taudem ad Pilatum , ut saepius illusus erubescentia confunderetur , saepius afflictus deficere cogeretur . 
Pontificibus tamquam legis peritis primo praesentatur : ut ab his , qui legem se cognoscere testabantur , secundum legem iudicaretur , et ab eis inciperet malitia , per quos potius esset refrenanda . 
Quamuis Caiphas administraret eo anno pontificatum , non indignatur tamen prius adduci Iesum ad pontificem alium , ut tanto liberius et securius damnaret reum , quanto eum conspiceret iam ab alio damnatum , ut sic in ore duorum testium stares uerbum . 
Sequebatur autem Iesum Simon Petrus , et alius discipulus . 
Discipulus autem ille notus erat pontifici . 
Et introiuit cum Iesu in atrium pontificis . 
Petrus autem stabat ad ostium foris . 
Exiuit ergo discipulus alius , qui erat notus pontifici , et dixit ostiariae , et introduxit Petrum . 
Caeteri euangelistae de solo Petro referunt , quod a longe sequeretur Iesum . 
Qui enim propinquior ei astiterat in captione , et in uindicta feruentior , aurem serui pontificis amputando , quun iam caeteri in fugam dispersi essent , et , ut Marcus refert , adolescens comprehensus , relicta sindone , nudus profugisset , iam tremefactus Petrus a longe Dominum sequebatur , a quo eum penitus separari non patiebatur uis amoris : quia quatumcumque in aduersis trepidet Ecclesia per Petrum significata , etiamsi timore in aliquibus membris cogatur eum ad horam negare , fundamentum tamen caritatis non sinit eam periclitari , nec a Christo prorsus separari . 
Quod uero Ioannes refert alium discipulum Petro sequenti Christum fuisse adiunctum , quamuis non exprimat quis ille fuerit , humiliter tamen se uidetur innuere . 
Qui , ut beatus meminit Augustinus , talibus se uerbis soles significare , ut uidelicet dicat , ; alius discipulus ; . 
Nam et ipse solus , caeteris iam dispersis , una cum Domini matre ei crucifixo astitit , sicut ac ipsemet Ioannes scribit . 
Quod enim Petrus plus Christum diligere et Ioannes plus a Christo diligi cum dicitur , et dicitur : maiorem eo tempore dilectionem utrumque illi decebat exhibere . 
Pontifex ergo interrogauit Iesum de discipulis et doctrina eius . 
Respondit ei Iesus : Ego palam locutus sum mundo . 
Ego semper docui in synagoga et in templo , quo omnes Iudaei conueniunt , et in occulto locutus sum nihil . 
Quid me interrogas ? 
Interroga eos qui audierunt quid locutus sum ipsis . 
Ecce hi sciunt quae dixerim ego . 
Hoc autem cum dixisset , unus assistentium ministrorum dedit alapam Iesu , dicens : Sic respondes pontifici ? 
Respondit ei Iesus : Si male locutus sum , testimonium perhibe de malo : si autem bene , cur me caedis ? 
Tanquam superfluam et inconuenientem Dominus arguit pontificis interrogationem . 
Superflua quidem , quia quod palam dictum fuerat , et omnibus notum , documento non eget . 
Incongrua uero , quia nemo proprio commendandus est testimonio . 
Unde bene Dominus eos qui audierunt , potius quam se super his censet interrogandos esse . 
Hoc autem cum dixisset , unus assistens ministrorum . 
. . etc . 
Tanquam contemptor praecepti pontificis , qui de se ad eius imperium testimonium non dedit , alapa caeditur . 
Testimonium perhibe de malo quia ante poenam criminis testes sunt inducendi . 
Principes autem sacerdotum et omne consilium quaerebant falsum testimonium contra Iesum , ut eum morti traderent . 
Et non inuenerunt , cum multi falsi testes accessissent . 
Nouissime autem uenerunt duo falsi testes , et dixerunt : ; Hic dixit : ' Possum destruere templum Dei , et post triduum reaedificare illud ' . 
; Tamquam occasionem hinc sumentes , quod dixerat Iesus : Si male locutus sum , testimonium perhibe de malo . 
Falsos testes inquirunt de maledictis eius , qui ueros inducere non possum , nec facta eius arguere . 
Duo falsi testes , tamquam in ore duorum falsorum ueritas stares , falsos esse conuincuntur in his quae Domino imponunt . 
Qui enim dixerat : Soluite templum hoc nequaquam se illud facturum esse uel facere posse praedixerat , sed hoc ab illis potius esse faciendum innuerat , non quidem de templo menu facto , sicut illi mentiebantur , sed de templo corporis sui morte per eos dissoluendo . 
Et surgens princeps sacerdotum ait illi : ; Nihil respondes ad ea quae isti aduersum te testificantur ? 
; Iesus autem tacebat , et princeps sacerdotum ait illi : Adiuro te per Deum uiuum , ut dices nobis si tu es Christus filius Dei uiui . 
Surgens pontifex , et impatiens , cum non inueniret locum calumniae , motu corporis indicat insaniam mentis , et prouocat ad respondendum , ut quamlibet occasionem accusandi inueniat . 
Tacet Dominus ad obiectum testimonium , quod tam manifeste falsum nulla ex occasione uel responsione censet dignum . 
Quod et pontifex intelligens adiurando eum extorquere nititur blasphemiam , qua manifeste conuinci uideatur , et summae falsitatis reus , summam profitens ueritatem . 
Adiuratus Dominus per Deum uiuum ne tantae maiestatis laesae reus fieret , ueritatem profitetur , pro ueritate damnandus , qui et ipsa est ueritas . 
Dicit itaque illis Iesus . 
DE CRUCE Quanta deuotione dominicae Crucis uenerationem prosequi debeamus , beatus Apostolus ad Galatas scribens diligenter declarat : Mihi autem absit gloriari , nisi in Cruce Domini nostri Iesu Christi . 
Tanto quippe amplius Crux dominica , in qua sumus redempti , a nobis est glorificanda , quanto uerius ex hoc genere redemptionis homo redemptus gloriari ualet . 
Quid est autem gloriari , nisi quemcumque se aliquid magnum et pretiosum aestimare ? 
In nullo autem quaelibet res quanti sit ita cognosci potest , sicut in pretio eius . 
Sic et homo quanti fuerit apud Deum , quantam semper sollicitudinem diuina super eum gesserit clementia , quantaeque pietatis uisceribus eum sit amplexatus , pretium ipsum pro redemptione hominis datum patenter insinuat . 
Quod diligenter Apostolus intuens , et de hoc singulariter glorians , sicut supra meminimus , ait : Mihi autem absit gloriari . 
. . etc . 
Ac si patenter dicat : Glorientur alii in quocumque uoluerint , pretiosos se aestiment quibuscumque diuitiis uel honore ; mihi autem absit gloriari nisi in hoc redemptionis meae genere , quod apud infideles ignominiosius iudicatur et uilius . 
Quo enim Dominus indigniora pro homine sustinuit , digniorem apud se et gratiorem eum haberi demonstrauit . 
Nullum autem patibulum execrabilius cruce antiquitus censebatur , nulla mors adeo turpis et detestabilis iudicabatur . 
Unde et hoc genus patibuli non solum ad poenam Christi , uerum etiam ad ignominiam impii eligere decreuerunt , sicut ante per Sapientiam de ipsis prophetatum fuerat dicentibus : Morte turpissima condemnemus eum . 
Et Apostolus , cum dixisset : Factus obediens usque ad mortem quasi parum hoc uideretur , nisi etiam ipsum genus mortis tamquam abominabile determinaret , statim adiecit : mortem autem crucis . 
Quod est dicere , non solum usque ad mortem , sed usque ad tam ignominiosam mortem , qua specialiter blasphemi , hoc est qui in aliquam blasphemiam Dei praesumebant , puniebantur . 
Unde et Domino improperantes quod se filium Dei diceret aiebant : Blasphemauit . 
Quid adhuc desideramus testes ? 
Et quasi hoc genus mortis ex blasphemia promeruisset , exclamabant : Crucifigatur ! 
De quo etiam genere mortis , quam detestabile uideretur , et diuina maledictione plenum , Deuteronomii fiber his uerbis profitetur : Quando peccauerit homo quod morte plectendum est , et adiudicatus morti appensus fuerit in patibulo , non permanebit cadauer eius in ligno , sed in eadem die sepelietur , quia maledictus a Deo qui pependit in ligno : et nequaquam contaminabit terram tuam , quam Dominus dederit tibi in possessionem . 
Cuius quidem capituli memor Apostolus , cum Galatis scriberet , ait : Christus nos redemit de maledicto legis , factus pro nobis maledictum , quia scriptum est : ; Maledictus omnis qui pendet in ligno . 
; Ex his itaque uerbis liquide monstratur , quam ignominiosum crucis patibulum apud Iudaeos praecipue habebatur , qui solam litterae superficiem , non mysticos sensus in lege perquirunt . 
Sed quid est magis absurdum , quam omnes eos diuinae maledictionis damnatione dignos credi , qui hoc genere mortis potius quam alio puniantur ? 
Non enim modus poenae , sed lapsus culpae reum efficit . 
Unde et scriptum est : Iustus qua morte praeocupatus fuerit , in refrigerio erit . 
Sin autem uelamen Moysi detrahentes reuelata facie legem interius speculemur , conuenienter hanc maledictionem tam singulis hominibus per culpam quam ipsi Christo per poenam poterimus applicare . 
Pro peccato quippe priorum parentum , quod in ligno uetito commissum est , omnes inde damnationem incurrimus , et tamquam in ligno morimur , qui cum originali peccato nascimur , iuxta quod et Dominus Adam increpans , et quasi maledictionis sententiam intorquens , ait : Maledicta terra in opere tuo . 
Omnes itaque , sententiam hanc damnationis ab Adam contrahentes , quasi cadauer sine uita nascimur et permanemus , antequam ex aqua et spiritu renati , ab hac animae morte uiuificemur . 
Cadauer autem suspensione ligni mortuum eadem die sepeliri praecipitur , quia in hac ipsa uita praesenti qua nascimur , consepeliendi Christo per baptismum sumus ; ne uidelicet terra nostra contaminetur , hoc est , ne in contagio terrenae generationis remaneamus , si regenerati specialiter non fuerimus . 
itaque dicitur maledictus a Deo qui pendet in ligno , quia etsi nondum propria incurramus peccata , illud tamen unum quod originale dicitur peccatum in ligno , ut dictum est , scientiae bond et mall commissum ad damnationem nostram sufficit , cui diuino iudicio deputati sumus , et ob hoc a Deo quadam maledictione percussi . 
Quae quidem maledictio , et in Christum retorquetur per poenam , quem percussum a Deo et attritum propter scelera nostra Propheta longe ante praedixerat . 
Et sicut caeteri in ligno , ut dictum est , mortem animae incurrerunt , sic iste mortem corporis , ut per hanc ab illa nos liberans , maledictionem nostram in benedictionem conuerteret . 
Unde et Apostolus cum praemisisset : Factus pro nobis maledictum , sicut scriptum est . 
. . statim adiecit , . . ut in gentibus benedictio fieret . 
Sicut ergo in ligno , id est pro transgressione ligni uetiti , Christus corporaliter est mortuus , ita et corporaliter per poenam a Deo maledictus , hoc est ex sententia Dei poenae huic deputatur . 
Hinc enim et peccata nostra suscepisse seu portasse dicitur , hoc est peccatorum nostrorum poenam tolerasse , et sic quodammodo nostrae maledictioni communicasse . 
Cuius quidem poenam uel passionem , qua perductus est ad mortem , si per singula reuoluamus , reperiemus ea quae mortem praecesserunt , longe grauiora et intolerabiliora morte ipsa fuisse . 
Imminente quippe passionis articulo , in tantam animam eius anxietatem legimus , ut sudor eius fieret tamquam guttae sanguinis decurrentis in terram . 
Qui enim nouerat quantus passionis dolor in illa dissolutione corporis et animae futurus esset , mirabile non est si , iuxta infirmitatem assumptae humanitatis , hanc supremam passionem amplius horreret . 
Captus autem postmodum et tentus , et insuper , Ioanne referente , uinctus , ad sacerdotes primum adductus est , ubi , sicut Marcus meminit , coeperunt quidam conspuere eum , et uelare faciem eius , et , ut scribit Matthaeus , in eam conspuere , et tam colaphis quam alapis ipsum caedere , atque illudere dicentes : Prophetiza nobis , Christe , quis est qui te percussit ? 
Ubi inter caetera , cum a pontifice interrogaretur de discipulis suis et doctrine eius , et ipse respondisset : Ego palam locutus sum . 
. . etc . 
unus assistens ministrorum dedit alapam ei , dicens : Sic respondes pontifici ? 
Haec autem in nocte captionis suae constat in eum facta esse . 
Mane autem facto , de concilio sacerdotum ad Pilatum praesidem ipsum adhuc uel iterum uinctum perduxerunt . 
Quo adducto , ut Matthaeus ait , stetit ante praesidem . 
Stetit , inquam , ut dictum est , ligatus , potius quam sedit , ut uidelicet in utroque , tam statione scilicet quam ligatione eum affligerent . 
Quanta autem constantia illic persisteret , patenter ostenditur , ubi interrogatus a Pilato , responsum ei non reddebat . 
De qua eius confidentia , et quasi de suo contemptu Pilatus admirans : Nescis , inquit , quia potestatem habeo crucifigere te , et potestatem habeo dimittere te ? 
Qui etiam a Pilato ad Herodem missus , cum multis ab ipso quoque interrogaretur sermonibus , nihil ei respondebat . 
Unde tam ab ipso quam ab exercitu eius spretus et illusus est , ueste alba indutus , et sic ad Pilatum remissus . 
A principibus itaque interrogatus , qui ad eum liberandum plurimum poserant , responsione sua dignos eos non censuit ; qui tamen , ut supra meminimus , a ministro pontificis percussus , blandam ei responsionem non negauit , dicens : Si male locutus sum , perhibe testimonium : si autem bene , cur me caedis ? 
Quanta denique apud Pilatum sustinuerit , non ignoramus . 
Qui cum tertio , ut Lucas meminit , eum innocentem esse confessus esset , idque ipsum ex ablutione manuum demonstraret , ipsum tandem flagellauit , quasi illud implens quod antea dixerat : Corripiam eum et dimittam ut sic saltem ad misericordiam Iudaeorum flecteret saeuitiam . 
Quod cum efficere non posses , caesum eum flagellis tradidit eorum uoluntati . 
Tunc milites , ut Matthaeus refert , suspicientes eum , congregauerunt ad eum uniuersam cohortem . 
Quibus quidem congregatis , et hoc ei obiicientibus et improperantibus quod se regem faceret , quasi in modum regis illudentes ei , exutum uestimentis suis uiii purpura induerunt , et pro diademate spinis coronauerunt , et pro sceptro arundine ipsum insignierunt , et genu flexo , ipsum quasi regem salutantes , ac dicentes : Aue , rex Iudaeorum simul et in faciem eius iterum spuebant , et caput eius arundine percutiebant . 
Item Pilatus , ut Ioannes refert , exiens ad eos , ipsum se cum tam crudeliter tractatum adduxit , tentans utrum ex hoc si quomodo eorum duritiam mollescere posset , et ad pietatem inclinare . 
Ad quos quidem egressus : Ecce , inquit , adduco eum uobis fores , ut cognoscatis quia in eo causam non inuenio . 
Exiit ergo Iesus portans spineam coronam , et purpureum uestimentum , et dicit eis : Ecce homo . 
Ac si diceret : Ecce quod humanae infirmitatis est , in me uobis apparet , non quod diuinae fortitudinis . 
Postquam autem , ut praedictum est , illuserunt ei , exuerunt eum purpura , et induerunt uestimentis suis , quibus iterum nudauerunt eum , cum crucifigendus esset : quae postea inuicem partiti sunt , sicut Ioannes commemorat . 
Susceptus tandem ut ad crucifigendum duceretur , ipsum quoque crucis patibulum gestare compulsus est , ut nec interim ei parceretur , ipso crucis pondere prius afflictus quam in ea crucifixus . 
Qui cum pro uinculis suis uel pro praedictis afflictis expedite uel celeriter non gestaret , mores mortis eius impii non ferentes , quemdam alium Simonem nomine crucem coegerunt portare . 
Crucifixus denique ad summam eius ignominiam inter latrones constituitur , ut ex similitudine poenae simul reus crederetur culpae . 
Poena autem huius patibuli quanta sit , nemo est qui possit ignorare . 
Quae tanto prolixior est , nec statim suspensum interimit ; quanto eius passio grauior diutius affligit . 
Quid etiam hoc patibulo grauius , ubi totum corpus ita clauis confixum extenditur , ut non minus ex pondere quo , quam ex ipsa fixura clauorum sua spensus crucietur ? 
Unde recte hoc unum mortis patibulum , crux a cruciando cognoscitur dictum . 
Ecce seriem dominicae passionis , prout memoriae occurrit , ex euangelicis collegimus scriptis ; quae super singula , ut dictum est , consideremus , ea quae mortem praecesserunt ipsa morte profecto grauiora , uel intolerabilia , fuerunt . 
Unde nec ut moreretur , frangi ei crura sicut latronibus uel lancea uulnerari necesse fuit , qui ad celerem mortem ex tot et tantis , quae ante crucem tulerat , perductus est . 
Conferant martyres quae passi sunt , et uideant in comparatione dominicae passionis nulla esse uel parua quae passi sunt . 
Unde et bene in eius persona suspirantis Ieremiae lamentatio proclamat : Attendite et uidete si est dolor similis sicut dolor meus . 
Attendant hoc mulieres , et , ut Ezechiel meminit , facta uoce supra firmamentum , stent animalia , et submittant alas suas . 
Quid autem firmamentum aliud , quam beati angeli , caeteris corruentibus confirmati , est intelligendum ? 
Qui cum nobis adhuc mortalibus dignitate quadam sint superiores , longe tamen supra eos Deus homo praeminet . 
Fit autem quandoque nobis uox de firmamento , cum uidelicet de illa beatitudine angelorum , quae nobis promittitur , aliquid praedicatur , uel interiori uerbo mente concipitur . 
Desuper firmamentum alia fit uox , cum ea quae Deus pro nobis humanitus gesserit , corporis uel mentis auribus concipitur : quod profecto cum fit , quasi in admiratione uel in timore sancta stant animalia , et alas deponunt , dum in consideratione tantae rei propriae uirtutes illis uilescunt . 
Cum autem de firmamento , ut dictum est , aliquid audiunt , quasi erectas adhuc alas habent ; quia pro magno uel mirabili non ducunt , quod per tot agones ad illam angelorum beatudinem perueniunt , quam illi per Dei gratiam humilitate seruata perceperunt . 
Ecce martyres multa propter Deum passi , et in magnis uirtutibus probati , plurimam gloriandi occasionem uiderentur adepti , nisi occurreret Dominum uel tanta uel maiora pro ipsis fuisse passum . 
Quod profecto dum occurrit , statim , ut dictum est , summittunt alas , pro nihilo ducentes quae passi sunt serui in considerationem dominicae passionis . 
Quae tanto grauior ac miserabilior , quanto ignominiosior extitisse probatur . 
Ut enim omittamus caetera , quis tam turpiter , quis tam diu illusus , ut ipse ? 
De captione quippe primum ad Iudaeos adductus , post tot colaphos et alapas , quos uelata facie suscepit , impiis improperantibus ut prophetaret , ita est consputus et sputis deformatus , ut , iuxta Isaiam , non esset ei species neque decor , et pro tanta uilitate nouissimus omnium uideretur uirorum . 
Qui et inde postmodum Pilato praesentatus , hanc quoque iniuriam cum caeteris ibidem sustinuit . 
Quis unquam martyrum ita sputis oblitus et deformatus iniuriari legitur ? 
Quis totiens illusus modo apud Iudaeos , modo apud Pilatum uel Herodem , nunc expoliatus , nunc indutus suuis uel alienis uestibus , et per tot loca tam impie distractus , ut ab omnibus magis illuderetur ? 
quis denique sanctorum ipsum , quo necandus esset , patibulum baiulare compulsus est ? 
Quid ad hoc , fratres , recogitare , uel dicere ualemus , nisi illud propheticum in nobis semper ingemiscere : Quid retribuam Domino pro omnibus quae retribuit mihi ? 
et pro uiribus nostris ad uicem tantae caritatis eius reddendam nos praeparare , sicut et subditur : Calicem salutaris accipiam . 
. . etc . 
Quod quia uirium nostrarum non est , ut calicem salutaris accipiamus , hoc est passioni Iesu patiendo communicemus , et nostram quoque crucem baiulando , eum sequamur ; ipse sua gratia nobis conferat , ad honorem cuius ipsam , qua redempti sumus , Crucem die ueneramur hodierna . 
Amen . 
IN DIE PASCHAE Quantum ad deuotionem uel honorem feminarum paschalis exultatio solemnitatis pertineat , tam Veteris quam Noui Testamenti paginae testantur . 
Veteri quippe pascha in Aegypto a populo Dei primum celebrato , et ea nocte per submersionem Aegyptiorum fidelibus liberatis , canticum gratiarum non solum uiri , sed etiam feminae , ut Exodus narrat , Domino persoluunt . 
Scriptum quippe ibidem est : Tunc cecinit Moyses et filii Israel carmen hoc Domino , et dixerunt : Cantemus Domino , gloriose enim . 
. . etc . 
Ubi et de cantu quoque feminarum seorsum adiungitur : Sumpsit ergo Maria prophetissa , soror Aaron , tympanum in manu . 
Egressaeque sunt omnes mulieres post eam , cum tympanis et chords , quibus praecinebat , dicens : Cantemus Domino , gloriose enim . 
. . etc . 
Quod quidem feminarum canticum quanto mysterio plenum describatur , diligenter attendite . 
Hic quippe Maria , quae choro illi feminarum praecinebat , quae cum uirum habuisse non legatur , uirgo intelligitur , ut non solum uoce cantici , sed etiam priuilegio dignitatis praeiret caeteris , non solum cantasse memoratur , sicut Moyses uel populus ; sed etiam prophetes esse describitur , et tympanum in menu tenuisse . 
Quid enim prophetes , nisi uidens interpretatur ? 
Cum uisionem autem , id est , reuelationem cantat , cui uerborum quoque mysteria Dominus reuelat ; cum in illa uidelicet populi liberatione , et hostium submersione non tam corporum salutem attenderet , quam animarum figurari prospiceret , quam quotidie in sacramento baptismatis diuina operatur gratia . 
Tympanum autem quod manu gestabat , mortificationem carnis insinuat , quam habebat in opere , quo eius canticum Deo magis esset acceptum . 
Unde et Psalmista in tympano Deum laudare nos adhortans , ait : Laudate eum in tympano etc . 
Saepe autem tympanum in ore magis quam in manu habemus , cum sanctorum mortificationem carnis ita praedicamus , ut eam opere non imitemur . 
Tanto diligentius Mariae canticum describitur , quanto ipsum deuotius et Deo gratius fuisse intelligitur . 
Quod si Noui quoque Testamenti reuoluamus seriem , et in hac Maria et caeteris cum ea feminis alteram Mariam , et cum ipsa deuotas feminas , quibus primum Dominus suae resu rectionis gaudium exhibuit , competenter intelligamus , reperimus singula his conuenienter aptari . 
Illa quippe prophetes memoratur , haec apostolorum apostola dicitur . 
Illa corporale tympanum sumpsit , haec spiritale habuit . 
Quo enim haec uiuentem Dominum amplius dilexerat , super eius morte amplius afflicta , et quasi mortificata fuerat . 
Unde et prima de resurrectione consolationem meruit , quae de eius morte amplius anxia et moesta fuit . 
Apostolorum autem apostola dicta est , hoc est legatorum legata : quod eam Dominus ad apostolos primum direxerit , ut eis resurrectionis gaudium nuntiaret . 
Maria illa caeteris in cantico praecinebat , et haec ante alias , gaudio resurrectionis primo est potita ; et haec prima nuntiando praecinit quod prima uiderat . 
Post ipsam uero , ad caeteras feminas hoc gaudium resurrectionis priusquam ad apostolos uel quoslibet uiros peruenit . 
Quas etiam Dominus ad apostolos dirigens ait : Ite , nuntiate fratribus meis ut eant in Galilaeam . 
. . etc . 
Ubi praeposterus quidem ordo beatior et honorabilior pensandus est . 
In ueteri quippe pascha praedicti uiri primitus , etiam postmodum feminae cecinisse memorantur . 
In nostro autem pascha , hoc est dominicae resur ectionis die , spiritale canticum exultationis de apparitione resurrectionis prius feminae quam uiri adeptae sunt . 
Pascha autem hebraice , phase graece , latine ; transitus ; dicitur . 
In ueteri quippe pascha , Dominus per Aegyptum transiens , primogenitis interfectis , et per transitum maris Rubri populum suum liberans , de nomine transitus hanc solemnitatem insigniuit . 
Praesens quoque dominicae resurrectionis dies non incongrue pascha dicitur . 
Ipsa quippe immutatio humanae naturae de mortalitate ad immortalitatem , de corruptione ad incorruptionem , quidam in Christo transitus et motus fuit . 
Transit quippe in aliam statim , et quodammodo mouetur , quia in aliud quam prius fuerat , commutatur ; ueluti cum quod mortale erat fit immortale , et quod corruptibile et passibile siue mutabile in contrarium uertitur . 
Hunc quidem transitum et Euangelista considerans : Sciens , inquit , Iesus , quia uenit hora eius , ut transeat ex hoc mundo ad Patrem . 
. . etc . 
Quid enim nomine Patris , nisi potentia diuinae maiestatis exprimitur ? 
In hoc autem mundo , hoc est in praesenti uita aerumnosa et misera , quasi impotens et infirmus secundum fragilitatem assumptae humanitatis extiterat , et quasi a Patre , boc est , diuinae potentiae uirtute se humiliando descenderat , ac quodammodo recesserat , minor etiam angelis in hoc effectus . 
Nunc autem in resurrectione omnem hanc infirmitatem deponens , ad Patrem ascendere uel transire dicitur , cum iam in se nihil infirmitatis uel potentiae retinet : sed totum quod habet , potentiae ac uirtutis est , ut quasi iam totus in Deum transit , qui iam non , ut caeteri homines , homo proprie , id est animal rationale mortale dicendus est . 
Quod et beatus Apostolus diligenter attendens , cum electionem suam a caeteris apostolis distingueret , ad Galatas scribens , ita exorsus est : Paulus non ab hominibus , neque per hominem , sed per Iesum Christum , et Deum Patrem qui suscitauit eum a mortuis . 
. . etc . 
Caeteri quippe apostoli , ut beatus meminit Augustinus , a Christo tamquam homine , id est adhuc mortali , sunt electi . 
Hic uero postmodum Christo iam quasi toto Deo facto , id est iam diuinitus magis quam humanitus in perpetuum uiuente , singularem sortitus est electionem . 
Quod quidem , ut ita dicam , deificationem , et immortalitatis gloriam statim Apostolus exponens , ait : Qui suscitauit eum a mortuis . 
Et attende quod iuxta hanc immutabilitatis et stabilitatis gloriam , quam a die resurrectionis in Christo humanitas est adepta , non incongrue tam dies ipsa resurrectionis quantum ascensionis Domini , quae iam non de mortali it mutabili , sed de immortali et immutabili celebrantur , feriarum uariationem non habent , sed in eadem feria semper obseruantur . 
Caeterae uero Christi solemnitates a die conceptionis eius usque ad Pascha , sicut et sanctorum quaelibet festiuitates per ferias uariantur , ut modo uidelicet in prima feria , modo in secunda uel in alla celebrentur . 
Solet nonnullos mouere , cur dies dominicae passionis , quae maxime nostram operate est salutem , celebritatis non habeas exultationem , sed in moerore potius quam in laetitia peragatur : praesertim cum singulorum passionibus sanctorum festiuam iocunditatem Ecclesia persoluat . 
Ad quod respondendum arbitror pro dominicae resurrectionis gloria , quae tertio die passioni succedit , diligenter ab Ecclesia id esse constitutum , ut quo maior praecesserit in nobis de passione Domini compassio , gratior de resurrectionis gloria sequatur exultatio . 
Unde et paschalis solemnitatis laetitiae non solum proxirmum moestitiae biduum praeponitur , uerum etiam totius quadragesimae abstinentia praemittitur . 
In qua quidem quadragesima , uoces illae gaudii : Alleluia , Gloria in excelsis Deo et apud clericos etiam : Te Deum laudamus reticentur , et paschalibus gaudiis reseruantur , ut eo tunc gratiores sint quasi nouae , quominus antea fuerant usitatae . 
Constat quippe quadragesimam dominicae abstinentiae , ad cuius exemplum uel imitationem nostra est instituta , nequaquam eo tempore extitisse , quo munc nostra peragitur , sed a die Theophaniae ipsa incoepisse , ipsumque Dominum post baptismum statim ad desertum transiisse , sicut Marcus commemorat , ibique quadraginta dierum et moctium abstinentiam habuisse ; non in diebus proximis Paschae , sicut nunc nostra fit quadragesima ; ea quam diximus congrua dispensatione , ut uidelicet eo gratior dominicae resurrectionis exultatio fiat , quo maior abstinentiae maceratio , uel poenitentiae praecessit afflictio . 
Quid igitur mirum , si et biduum illud dominicae passionis ac sepultuae in luctu compassionis praecipue ducimus , ut post fletum gratior habeatur risus , nec iam dominicae pressurae recordemur , resurrectionis gloria superueniente ? 
Unde et Apostolus : Etsi Christum nouerimus secundum carnem , sed iam non nouimus . 
Ac si aperte dicat : Et si olim corpus Christi carnale , hoc est infirmum ac passibile seu mortale fuisse non dubitemus , iam ipsum quasi spirituale factum nouimus ; nec iam tam infirmitatem illam quae praecessit , quam gloria resurrectionis , quae subsecuta est , attendimus . 
Quae quidem gloria si in ipsis quoque membris Christi , sicut in ipso capite iam esset completa , nequaquam eorum passiones uel dormitiones solemnem haberent celebrationem . 
Cum enim , inquit Apostolus , uenerit quod perfectum est , euacuabitur quod ex par te est . 
Perfecta autem glorificatio sanctorum in resurrectione est futura , ubi tunc singulis erunt geminae stolae , quibus iam datae sunt singulae . 
Adeo autem propter excellentiam resurrectionis proximae dies crucifixionis solemnitatem non habet , quod ubi Paschae solemnitas imminet , festiua iocunditate Crucis uenerationem celebrarmus , quod totum ad dominicae passionis honorem per tinere dubium non est , propter quam solummodo haec tota reuerentia Cruci exhibetur . 
Unde et hymni uel caetera quae de passione sunt , ibidem decantantur . 
Illud quoque non praetermittendum aestimo , primitias dormientium Christum ab Apostolo dictum esse , quod primus in hanc immortalitatis gloriam surrexerit . 
Nam etsi plures ante eum , uel ab ipso , uel a prophetis suscitati sunt , iterum mortui esse non dubitantur . 
Illi quoque , quos in testimonium suae resurrectionis suscitatos Euangelium narrat , cum dicitur : Et petrae scissae sunt , et monumenta aperta sunt , et multa corpora sanctorum qui dormierant surrexerunt , et exeuntes de monumento post resurrectionem eius , uenerunt in sanctam ciuitatem , et apparuerunt multis ; nequaquam ex his uerbis intelligendi sunt ipso die dominicae crucifixionis resurrexisse , sed tunc tantum in fissura petrarum eorum sepulcra aperta fuisse , et postmodum , ipso die resurrectionis , post eius resurrectionem suscitatos esse , et statim in ciuitatem uenisse , et fidelibus apparuisse . 
Quod itaque dicitur , ; exeuntes de monumentis ; post resurrectionem eius manifeste indicat , non ante , eos resurrexisse . 
Quod igitur euangelista et apertionem sepulcrorum , et resurrectionem eorum , breuiter et succincte commemorat , quasi simul facta sint , per anticipationem rei futurae narrationem suam breuiauit . 
Notandum quoque ad gloriam dominicae sepulturae , de qua Isaias praecinit : Et erit sepulcrum eius gloriosum non minimum profuisse tam horum fidelium quam caeterorum sanctorum sepulturas , qui Ierosolymis fuerant , ita nunc occultas esse , ut ubi fuerint ignoretur , nullasque ibi reliquias sanctorum ibidem tumulatorum apparere : sed omnes inde uel asportatas esse , uel Deum eas occuluisse , ut tota celebratio honoris dominico uacet sepulcro . 
Quoniam uero infidelium multi in tantum de resurrectione hominum dubitant , ut nullatenus corpora nostra in puluerem reducta , et dissoluta iterum suscitari aestiment posse , decreuit diuina pietas non solum uerbis , uerum etiam ierum exemplis hanc nobis exhibere , ne quod in minimis saepius operatur natura , nonnunquam in maximis facere diuinae potentiae dubitetur gratia . 
Nemo quippe est qui phoenicis naturam cognouerit , et quam ei gloriam saepius morienti et suscitatae diuina gratia contulerit , qui de nostra quandoque resurrectione futura diffidere debeat . 
Cuius quidem auis naturam et resurrectionis modos si ad Christum mystice referamus , conuenienter singula ei conuenire uidebimus . 
Haec quippe auis quia unica esse perhibetur , nec masculini , nec feminini sexus esse cognoscitur ; et quia pullos non generat , nequaquam nidificat . 
Quae cum sibi mortem post annos plurimos imminere praesenserit , struem quam dam et domunculam sepulcri ex ramusculis aromaticis uel ipsis aromatibus sibi praeparat , tamquam foetorem cadaueris sui per fragrantiam exprimere satagat . 
In hanc itaque aromatum structuram se conferens expirare dicitur , et sole desuper aestuante , et aromata ipsa calefaciente , combustus in cinerem soluitur . 
Unde post aliquot dies , in modum apis suscitatus , paulatim alas et plumas induens in pristinum redit statum . 
Quae singula nulli tam congrue ut Christo uidentur conuenire . 
Quod enim unica est auis , nec parem uel dignitate uel coitu cognoscit , tam excellentiae quam uirginitati Christi pulcherrime aptatur . 
Quis enim unicus et dignitate singularis ita ut Christus ? 
In quo quoque nec masculum , nec feminam Apostolus esse dicit : quia in Christi corpore , quod est Ecclesia , nullam dignitatem diuersitas sexuum operatur ; nec sexuum qualitatem , sed meritorum Christus attendit . 
Nidum haec auis ut caeterae non curat , et filius hominis ubi caput reclinet non habet ; nec etiam in proprio , sed in alieno natus est . 
Sepulcrum sibi praeparat , quo et aromata congregat . 
Et Dominus ipse per Ioseph siue Nicodemum tam sepulcrum sibi quam aromata praeparauit , quibus ipse hanc deuotionem inspirauit . 
Concrematio quoque phoenicis a Christi mysterio non discrepat , in cuius typo carnes paschalis agni non elixae , sed assae praecesserunt . 
Resurgens phoenix formam apis induit , quae corruptionem carnis nescit ; quia in illa resurrectionis gloria neque nubent neque nubentur , sed erunt sicut angeli Dei in caelo Quam quidem gloriam et uos , Christi uirgines , iam in terris adeptae , nec tam humana quam angelice uiuentes , tanto huius solemnitatis diem deuotius colite , quanto eam , ut ante praefati sumus , ad excellentiam uestri honoris amplius pertinere constat . 
EXPOSITIO DOMINICAE ORATIONIS IN DIEBUS ROGATIONUM , QUAE LITANIAE DICUNTUR Praesentes Rogationum , id est orationum , dies ex ipso quoque nomine suo nos nunc praecipue ad orationem inuitant . 
Constat autem inter uniuersas orationes eam tam dignitate quam utilitate praeminere , quae ab ipso Domino discipulis tradita Dominica inde est appellata , et ob hoc a fidelibus potissimum frequentanda , ut de ipsa praecipue Iacobus uideatur dixisse : Multum enim ualet oratio iusti assidua . 
Quantum autem ualeat et possit oratio iusti illud Hieronymi super Ieremiam manifeste declarat , Domino ad prophetam dicente : Tu autem noli orare pro populo hoc , et non obsistas mihi , quia non exaudiam te . 
Hieronymus : Quod autem dicit : ; Et non resistas mihi ; ostendit quod sanctorum oratio irae Dei possit resistere . 
Unde et loquitur ad Moysen : ; Dimitte me , ut percutiam populum istum . 
; Quod si tantumdem oratio sanctorum posse habeas , utpote Moysis uel Ieremiae ; quid de ipsa Domini sperandum est oratione , quam ipsemet dictauit , ipse misericorditer instituit , ut sic eius dram uertamus in misericordiam ? 
Sed quoniam orationis fructus aut nullus est , aut paruus , quam deuotio intelligentiae non comitatur , cum cordis potius quam oris sit inspector Deus , iuuat orationis huius praecipue sensum aperire ; ut eo magis fructuosa sit orantibus , quo deuotius intellecta dicatur . 
Quod quidem Apostolus diligenter attendens , Corinthiis ait : Nam si orem lingua , spiritus meus uat , mens autem , anima mea sine fructu est . 
Quid ergo ? 
orabo spiritu , orabo et mente . 
Psallam spiritu , psallam et mente . 
Lingua tantum sine spiritu uat uel psallit , qui flatu suae prolationis uerba tantum format quae non intelligit . 
Mente insuper hoc agit , qui intellectum applicat his quae dicit . 
Unde et illud est beati Benedicti : Sic stemus ad psallendum , ut mens nostra concordet uoci nostrae . 
In tantum autem uerborum intelligentiam Apostolus commendat , ut nihil in Ecclesia dici permittat , quod non comitetur intelligentia . 
Alioquin eos pro insanis habendos iudicat , qui quod praedicant prophetare , hoc est exponendo interpretari , minime sufficiunt ; aut benedictionibus , quas non intelligunt , amen supponunt . 
Sic quippe consequenter adnectit : Si ergo conueniat uniuersa Ecclesia in unum , et omnes linguis loquantur , intrent autem idiotae aut infideles , nonne dicent quod insanitis ? 
Idem supra : Caeterum , si benedixeris spiritu , quis supples locum idiotae ? 
quomodo dices amen super tuam benedictionem ? 
quondam quid dices nescit . 
Nam tu quidem bene gratias agis , sed alter non aedificatur . 
Et post aliqua de uniuersis quae in Ecclesia dicuntur concludens , ait : Quid ergo ? 
cum conuenitis , omnia ad aedificationem fiant . 
Et ad Ephesios : Implemini , inquit , Spiritu sancto , loquentes uobismetipsis in psalmis , et hymnis , et canticis spiritalibus , cantantes et psallentes in cordibus uestris Domino . 
Et quisque ei loqui proprie dicitur , a quo eius uerba intelliguntur , cum hoc unum sit uerborum officium , ut in auditore generent intellectum . 
Tunc itaque nobismetipsis loquimur , cum ex his quae dicimus intellectis deuotionem excitamus mentis : et tunc corde pariter et ore psallimus , cum quod exterius profertur , interius per intelligentiam capitur . 
Quid autem magis ridiculum , quam cum aliquid orando petimus , quod oramus ignoremus ? 
nec utrum salubria sint uel nociua discutere ualemus ? 
Duabus denique causis , uerbis quoque Domini constat orandum , ut hoc uidelicet ad eius honorem , et ad nostram fiat utilitatem . 
Ad eius quidem honorem , cum quod ab ipso postulamus , ab ipso potius quam a nobis hoc esse fateamur quod petimus ; et eius gratiae potius quam uirtuti nostrae hoc acceptum tribuamus . 
Ad utilitatem quoque nostram uerba quoque commendantur , cum intellecta deuotionem excitant , et compunctionem generant , ut eo facilius audiantur a Domino , quo deuotius proferuntur a nobis . 
Solet quippe dolentium hoc esse naturale uel quasi proprium , ut cum hoc unde dolent uerbis exprimunt , ipsa in eis uerba dolorem accendant , et suis querimoniis mens compuncta , facile prorumpat in lacrymal ex ipsis suis quas refert miseriis . 
Sic et poenitentes cum in orationibus suis ea quae commiserunt referunt , ipsa eorum uerba quasi quaedam punctiones menses gementium uulnerant , ut lacrymas inde producant , et medullatum uel pingue sacrificium offerant . 
Constat autem orationem dominicam tam a Matthaeo quam a Luca conscriptam esse , sed ab illo plenius , qui non solum euangelista , uerum et apostolus ipsam ex ore Domini audierit , quando eam Dominus in monte ipsi caeterisque simul apostolis tradidit . 
Unde nunc eam praecipue nostra prosequitur expositio , quae plurimum auctoritatis , sicut et perfectionis abet , in septem uidelicet petitionibus distincta , cum illa Lucae quinque sit contenta , quae non apostolisc sed cuidam discipulo memoratur tradita . 
Sic quippe in ipso scriptum esse Luca meminimus de Domino : Factum est , dum ipse esset in quodam loco orans , ut cessauit , dixit unus ex discipulis eius ad eum : Domine , doce nos orare , sicut et Ioannes docuit discipulos suos . 
Et ait illis . 
Cum oratis , dicite ; Pater , sanctificetur nomen tuum . 
Adueniat regnum tuum , fiat uoluntas tua sicut in caelo et in terra . 
Panem nostrum quotidianum da nobis hodie , et dimitte nobis peccata rostra , siquidem et ipsi dimittimus omni debenti nobis . 
Et ne nos induce in tentationem . 
; Matthaeus uero dominicam orationem apostolis tamquam doctoribus et perfectioribus perfectius traditam , eam interserit sermoni ad eos in monte habito , quem et perfectiorem esse constat quam ille fuerit , quem Lucas refert in campestribus ad turbas factum . 
Sic quippe scriptum est in Matthaeo , Domino ad apostolos dicente : Cum oratis , non eritis sicut hypocritae , qui amant , in synagogis et in angulis platearum stantes , orare ut uideantur ab hominibus . 
Amen dico uobis , receperunt mercedem suam . 
Tu autem cum orabis , intra in cubiculum tuum , et clauso ostio tuo , ore patrem tuum in abscondito . 
Et pater tuus , qui uidet in abscondito , reddet tibi . 
Orantes autem nolite multum loqui , sicut ethnici . 
Putant enim quod in multiloquio suo exaudiantur . 
Nolite ergo assimilari eis : scit enim pater uester quid uobis opus sit , antequam petatis ab eo . 
Sic autem orabitis : ; Pater noster qui es in caelis , sanctificetur nomen tuum . 
Adueniat regnum tuum . 
Fiat uoluntas tua sicut in caelo et in terra . 
Panem nostrum supersubstantialen da nobis hodie . 
Et dimitte nobis debita nostra , sicut et nos dimittimus debitoribus nostris . 
Et ne nos induces in tentationem ; sed libera nos a malo . 
; Diligenter nos Dominus de oratione instruens , non solum uerborum pronuntiationem tradit , uerum etiam de intentione nos erudit , ut oratio fructuosa nobis esse possit . 
SICUT HYPOCRITAE , inquit , hoc est , non ea intentione qua illos constat orare . 
Quorum quidem intentionem aperiens , ait : ; ut uideantur ab hominibus ; potius quam a Deo , dum eis placere appetunt , a quibus sic laudes uel terrena commoda requirunt . 
Qui ut a pluribus conspici possint , AMANT , inquit , IN SYNAGOGIS ET IN ANGULIS PLATEARUM , hoc est , in publicis conuentibus hominum , hoc agere . 
Non dicit simpliciter eos ibi ORARE , quia ibi a pluribus uideri possum . 
Nec dicit ; in plateis ; sed IN ANGULIS PLATEARUM , quasi conspectum hominum fugere VIDEANTUR , se IN ANGULIS occultando , quem maxime appetunt . 
STANTES orant potius quam sedentes uel procubantes : ut eo religiosiores putentur , quo se in oratione magis affligere creduntur . 
PERCEPERUNT , inquit , MERCEDEM orationis ab hominibus in praesenti , non eam postmodum a Deo percepturi . 
Merces siue remuneratio orationis his redditur , cum laudes humanas uel terrena commode , quae inderequirunt , adipiscuntur . 
TU AUTEM QUICUMQUE ES , CUM ORABIS . 
. . etc . 
CUBICULUM nostrum , in quo requiescimus , mens nostra est , a perturbationibus mundanis semota , ut Deo uacantes puriorem habeamus orationem , tota intentione nostra in eum directa . 
Ingressi cubiculum , ostium eius claudimus , ne ab aliis , sed a solo Deo uideamur , cum modis omnibus prouidemus , ne sic per orationem nostram hominibus placeamus , ut Deo displicere mereamur . 
IN ABSCONDITO magis quam in manifesto Deus uidere dicitur , quia probator cordis et renum , non tam quae fiunt , quam quo animo fiant attendit , nec tam opera quam intentionem remunerat . 
ORANTES AUTEM NOLITE . 
. . etc . 
Hoc est , ne appetatis prolixitatem uerborum in oratione , ea qua infideles faciunt intentione . 
Putant enim , quod quanto prolixior uerbis oratio sua fuerit , tanto magis a Deo exaudiri posses , quem non ubique praesentem aestimant , et uerbis indigere putant , quibus ei quod uolumus insinuemus . 
NOLITE ergo in hac scilicet intentione similes eis fieri . 
PATER NOSTER . 
Octo autem partibus haec secundum Matthaeum oratio distinguitur . 
Quarum prima pars est inuocatio qua dicitur : PATER NOSTER QUI ES IN CAELIS . 
Deinde septem petitiones sequuntur . 
Tres uero priores ad Deum pertinent , quatuor uero reliquae ad nos . 
Huius igitur ordinis intendentes expositioni , ipsum prius oremus Dominum , ut orationis suae nobis conferat intelligentiam , quae ipsam nobis faciat fructuosam . 
Cum dicit PATER potius quam ; Domine ; , nos ei per amorem potius quam per timorem admonet deseruire . 
Timere quippe seruorum est , amare filiorum . 
Unde et Apostolus christianam seruitutem a iudaica distinguens , conuersis iam Iudaeis aiebat : Non enim subditi estis iterum in timore , sed accepistis spiritum adoptionis , in quo clamamus : Abba , pater . 
Notandum uero hoc loco cum dicitur PATER non unam tantum Trinitatis personam intelligi , sed indifferenter ad Deum orationem dirigi , cui communiter a fidelibus per amorem deseruitur . 
Non mediocris uidetur beniuolentiae captatio , cum eum quem oramus patrem uocamus , quasi ex tam dulci nomine ad paternae dilectionis affectum moueatur , et non tam quod seruis quam quod filiis debeat recordetur . 
Cum dicit unusquisque NOSTER potius quam ; meus ; , filium se Dei per adoptionem quod commune multis est , potius quam per substantiam , quod solius Christi est , profitetur . 
autem haec oratio non singulariter , sed pluraliter ab unoquoque fit , cum dicitur : NOSTER , uel nostrum , nobis uel nos , potius quam meus uel meum , uel mihi uel me : quia tanto facilius impetramus quod postulamus , quanto per fraternae dilectionis affectum altos nobis in orationem sociamus . 
QUI IN CAELIS ES , hoc est per gratiam inhabitas in his qui quasi caelestes sunt , caelum potius quam terram habitantes , et in superioribus , non in infimis constituti . 
De qualibus Dominus ait : Caelum mihi sedes est hoc est anima sublimis uirtutibus et desideriis feruens spiritalibus . 
SANCTIFICETUR NOMEN TUUM . 
Post inuocationem petitiones adiungit , et quia plus gloriam Dei quam utilitatem nostram quaerere nos conuenit ( hic quippe finis esse debet in omnibus quae agimus , ut glorificetur Deus ) , tres istae petitiones , ut diximus , priores glorificationem eius postulant . 
Per Ezechielem Dominus de reprobis Iudaeis conquerens , et eos increpans , ait : Nomen sanctum meum quod polluistis in gentibus . 
Quam et Apostolus sententiam inducens , ait : Nomen enim Dei per uos blasphematur inter gentes , sicut scriptum est in hoc ipso , scilicet , ut dictum est per prophetam . 
Quemadmodum ergo nomen Dei pollui siue blasphemari , hoc est irrideri uel uilificari ab infidelibus uidetur , cum peruerse agere uideret eos qui se populum Dei uocabant : ita e contrario ipsum sanctificatur atque benedicitur , seu laudatur et glorificatur , cum eius populus sancte ac religiose uixerit , et illud uiuendo compleuerit , quod ipsemet praecipit , dicens : Luceat lux uestra coram hominibus , ut uideant opera uestra bona , et glorificent patrem uestrum qui in caelis est . 
De qua etiam glorificatione Dei uel sanctificatione diuini nominis per eumdem prophetam consequenter Dominus adiungit : Et sanctificabo nomen meum , quod pollutum est inter gentes , quod polluistis in medio earum . 
Quod etiam qualiter fiat , subsequenter exponit , dicens : Et faciam ut in praeceptis meis ambuletis . 
. . etc . 
Sicut enim quantum in nobis est , inhonoramus Deum , cum eius praecepta contemnimus ; ita et e contrario nostra cum honorat obedientia . 
Nomen itaque eius , quod in se sanctum est , in nobis etiam sanctificatur , cum sic sub nomine eius uiuimus , ut ipse , cuius filii esse dicimur , ex uita nostra glorificetur . 
Ut autem ita nomen eius sanctificetur in nobis , orandum nobis est ut , expulso a nobis regno diaboli siue peccati , de quo dicit Apostolus : Non regnet peccatum in uestro mortali pectore ad obediendum concupiscentiis eius , regnum Dei adueniat in nobis . 
Et hoc est quod secundo petimus dicentes : ADUENIAT REGNUM TUUM , hoc est tuum in nobis ita sit dominium , ut tibi spontaneam in omnibus exhibeamus obedientiam . 
Quod ut fiat a nobis : FIAT VOLUNTAS TUA IN NOBIS , quae est tertia petitio . 
Tua , inquam , quae errare non potest , uel mala esse . 
Tunc autem uoluntatem Dei facimus , cum quod ipse approbat et nobis consulit , implemus . 
FIAT , inquam , SICUT IN CAELO , ET IN TERRA : ut ipsa etiam in caelum conuertatur terra . 
Hoc est sic a carnalibus et terrena quaerentibus illa impleatur , sicut a spiritalibus et caelestia desiderantibus . 
PANEM NOSTRUM SUPERSUBSTANTIALEM DA NOBIS HODIE . 
Praemissis , ut dictum est , tribus petitionibus ad honorem Dei pertinentibus , ad quatuor reliquas stilum conuertit , quibus quatuor postulantur uirtutes , in quibus fidelis animae perfectio consistit , prudentia scilicet , iustitia , temperantia , fortitudo . 
Sicut autem prudentia tam tempore prior est quam natura , ita est eius petitio prior ponitur , cum dicitur PANEM NOSTRUM etc . 
, quae est petitio quarta . 
Sic iunge , ut ab omnibus tua uoluntas impleatur . 
Has nobis uirtutes impertire , quae perfectionem confirmant animae . 
Cibus animae est , et spiritalis eius panis , intelligentia diuini uerbi , de quo per Moysen dicitur : Non in solo pane uiuit homo , sed in omni uerbo quod procedit de ore Dei . 
Hunc panem , id est intelligentiam sacrae scripturae qui non ruminat , et in eo diuisionem ungulae non habet , immundum animal lex iudicat , quia nulla est mentis munditia , ubi eorum quae praecipit Deus manet ignorantia . 
Verbum Dei ruminat , qui ipsum frequenter reuoluit , ut diligentius intelligat , sicut scriptum est : Et in lege eius meditabitur die ac nocte . 
Diuisio autem ungulae qua incedimus , discretio est quam in uerbis diuinis habemus ; cum uidelicet diligenter attendimus , quid iuxta itteram sit accipiendum , quid ad sensum mysticum uel moralem sit applicaudum . 
Ex qua quidem intelligentia triplici , dum quasi quibusdam ferculis anima reficitur , uera prudentia illustratur , nec generare potest fastidium ista diuersitas ferculorum . 
Panis autem supersubstantialis hic intelligentia dicitur , quia longe hic cibus animae excellentior est , quam quodlibet substantiale , id est corporale alimentum , quod cum animalibus nobis est commune . 
ergo nostrum dicit panem istum , hoc est proprium rationalium animarum . 
Quod dicit HODIE tale est ac si diceret , in hac praesenti uita , hoc nobis uiaticum ministra , ne deficiamus in uia . 
Non sine admiratione uidetur accipiendum quod apud nos in consuetudinem Ecclesiae uenerit , ut cum orationem dominicam in uerbis Matthaei frequentemus , qui eam , ut dictum est , perfectius scripserit , unum eius uerbum , caeteris omnibus retentis , commutemus , pro ; supersubstantialem ; , scilicet quod ipse posuit , dicentes ; quotidianum ; , sicut Lucas ait : praesertim cum huius panis dignitas non minus exprimi uideatur , cum supersubstantialis dicitur , quam cum quotidianus appellatur . 
Denique si arbitremur a Matthaeo melius dicendum fuisse ; quotidianum ; quam ; supersubstantialem ; quis hoc praesumptioni non imputet , ut non solum Apostolum , uerum etiam Dominum corrigere uelimus , cum ille sic eam scripserit , sicut eam audierat apostolis tradi , et ab eis ipsam credimus frequentari , sicut eis est tradita , et ab apostolo in eadem etiam lingua prius scripta ? 
Quinta autem petitio quae dicitur : ET DIMITTE NOBIS DEBITA NOSTRA , SICUT ET NOS DIMITTIMUS DEBITORIBUS NOSTRIS , aequitatem postulat iustitiae . 
Aequum quippe est , et hoc iustitia exigit , ut quales per misericordiam nos exhibemus proximo , talem nobis inueniamus Deum . 
DEBITA dicit , poenas pro peccatis debitas . 
Cum dicit SICUT ET NOS DIMITTIMUS aliis sua debita , adeo nos ad misericordiam constringit , ut haec oratio a nobis potius ad damnationem quam ad saluten dicatur , si misericordes non fuerimus . 
DEBITORES NOSTROS hic dicit , sicut sequentia Euangelii patenter insinuant , qui pro his quae in nos commiserunt quodam debito poenae astringuntur , ut pro his scilicet puniri sint digni . 
Quibus quidem hanc poenam quantum in nobis est remittimus , cum in eis ad satisfactionem paratis , nullam propter hoc uindictam exerceri uolumus . 
Et hoc est nos poenas delictorum ad similitudinem Dei ignoscere , cum illis de illatis iniuriis poenitentibus et ad satisfactionem paratis , omnem eis uindictam relaxamus , ut iam eos in nullo penitus pro his punire uelimus . 
Alioquin non sunt digni uenia quamdiu impoenitentes in sua persistunt malitia , nec debere uolumus , ut quamdiu tales sint , a poena penitus absoluantur : nec nos uelle conuenit quod scimus fieri non posse , uel minime eonuenire . 
Sed dicis , qua ratione his qui iam uere poenitent , nec in peccato persistunt , poenae pro peccato debeantur , maxime illae quae sunt damnationis aeternae ? 
Aut si iam non debentur , quomodo dimitti possum ? 
Sed profecto cum nullum peccatum credatur impunitum , nequaquam a debito poenae ipsi etiam poenitentes prorsus sunt absoluti : ut si non damnatoriis , saltem purgatoriis in hac uita , siue in futura , subiaceant poenis . 
Quarum quidem poenarum , futurae scilicet uitae , quamlibet grauiorem esse beatus asserit Augustinus , quam quaecumque poena sit uitae praesentis . 
Has ergo poenas , quae adhuc poenitentibus debentur , nobis dimitti postulamus , ne de magnitudine ipsarum per impatientiam ad peccata relabamur , sicut illi faciunt , qui supra id quod possum tentati , succumbunt uicti : a quo quidem patientiae defectu , dum probamur in aduersitatibus , liberari precamur , cum subditur : ET NE NOS INDUCES IN TENTATIONEM . 
Talem temperantiae uirtutem rogat , ne suggestionibus uoluptatum praebeat assensum . 
Tale est ergo : NE INDUCE NOS IN TENTATIONEM ac si dicatur : Ne permittas nos ita tentari , ut in aduersitatibus deficiamus , uel prauis concupiscentiis succumbamus uicti . 
SED LIBERA NOS A MALO , hoc est da fortitudinem et robur animi inuictum ad aduerse quaelibet toleranda , ne motu aliquo uel pusillanimitate declinemus a rectitudine . 
Notandum uero quod , uelut beatus meminit Augustinus in Enchiridionii cap . 
CXIV , septem has petitiones , quas Matthaeus distinxit , Lucas in quinque , quas posuit , breuiter comprehendit . 
Lucas quippe in duabus primis petitionibus , quas et ipse ponit , hoc est : ; Sanctificetur nomen tuum , et adueniat regnum tuum ; ; tertiam comprehendit quam Matthaeus distinguit , scilicet ; Fiat uoluntas tua ; tamquam arbitremur illa non fieri , nisi hoc etiam compleatur . 
Ultimam uero , quam Matthaeus supponit , et Lucas facet : ; Sed libera nos a malo ; , ita ex praecedenti pendere Lucas autumat , ut illi in unam petitionem sit coniungenda . 
Quod et ipsa innuit coniunctio , ; sed ; interposita . 
AMEN , id est fiat . 
IN DIE ASCENSIONIS Ascensionis dominicae festiua iucunditas , quaedam est ab angelis Christo triumphanti pompa uictorialis exhibita . 
Ipse quippe rex hominum pariter atque angelorum , alteram ab hominibus , alteram ab angelis huiusmodi uenerationem , sicut iustum fuerat , suscepit . 
In Ramis quippe Palmarum Ierosolymam ueniens , imperiali more , a turbis cum laudibus est susceptus , tamquam rex Israel et haeres dauidicae stirpis ab eis salutatus ac benedictus . 
Cuius humili , cui insidebat , iumento deuotione populi non solum ramos arborum , sed etiam propria uestimenta substernente , aliquid supra consuetudinem terrenorum regum haec eius ueneratio habuit . 
Inde ad templum tamquam ad proprium palatium populis laudes acclamantibus deductus , sacrilegium negotiatorum inde potenter expellens , tamquam regia usus potestate ipsum expiauit , et diuina uirtute caecos illic illuminans , miraculorum beneficiis domum suam consecrauit . 
Sicut autem ibi tunc ab hominibus more triumphalis pompae , ut diximus , est honoratus ; ita hodierna die ascendens in caelum , ab angelis ei occurrentibus est susceptus . 
Quorum duo assistentes in albis solemnibus pia allocutione discipulos consolantur , dicentes : Viri Galilaei . 
. . etc . 
Huius autem ascensus mirabilem gloriam illis mutua laude concinentibus , cum aliis admirantibus saepius quaererent : Quis est iste rex gloriae ? 
alii respondentes dicebant : Dominus fortis et potens , Dominus potens in praelio . 
Et rursum : Dominus uirtutum ipse est rex gloriae . 
Horum duplex responsio , quorum et duplex praecesserat iussio , bis ita dicentium : Attollite portas , principes , uestras , et eleuamini , portae aeternales . 
Super quo alii hoc audientes , quasi quadam admiratione commoti , geminatae iussioni geminatam subnectunt interrogationem , cum uidelicet aiunt : Quis est iste rex gloriae ? 
Legimus Dominum eiectis a terrestri paradiso primis hominibus , diligentem atque solertem angelorum custodiam , quae minime falli possit , ibi constituisse . 
Unde et bene cherubim , id est plenitudo scientiae a propheta uocantur . 
Hi ergo gladio quodam flammeo atque uersatili eiectos illos ab aditu paradisi arcentes atque inhibentes , hoc ipso gladio quasi quibusdam portis introitum clauserant atque obstruxerant paradisi . 
Ad quos quidem principes , id est angelos ibi ad custodiam illam praesidentes in figura caelestis paradisi , hodie nobis in ascensu Christi reserati , nunc dicitur : O uos principes , id est praepositi paradisi custodes , attollite iam uestras portas , id est summouete illam uestram quam diximus obstruente n clausuram , et illum uersatilem auertite gladium , qui proinde uersatis , id est mobilis potius quam fixus est dictus , quia quandoque auertendus et summouendus est . 
Et , o uos , portae , eleuamini aeternales , id est sublatae et summotae in aeternum estote , et introibit rex gloriae : non quidem terrenus , sed qui ad caelestis gloriae celsitudinem suos de potestate diaboli ereptos in hoc hodierno triumpho se cum pariter introducat . 
Super quo tam glorioso et admirabili triumpho , aliis quaerentibus , et cum summa admiratione dicentibus : Quis est iste , ut dicitis , tantus rex , quem in humana forma , et a nobis olim despecta , super omnem naturam , id est angelicam conscendere uidemus altitudinem ; uel unde inferior natura hanc adipisci meruit dignitatem ? 
Alii respondentes concinunt : Dominus iste est fortis et potens , Dominus potens in praelio . 
Fortis scilicet ad omnia aduerse toleranda , nec remissus in aliquo ; quamuis in forma humanae infirmitatis appareat . 
Potens , sicut statim determinans , subiungit ; potens in praelio ; nec ita ut uetus Adam , a tentante superatus diabolo , sed ipso mortis auctore morte sua triumphato , quasi spoliorum trophaea in suis , quos eruit , captiuis , nunc refert gloriosa : sicut et de ipso olim Psalmographus praecinerat dicens : Ascendens in altum captiuam duxit captiuitatem . 
Captiua quippe captiuitas genus humanum bis a diabolo captiuatum dicitur ; primo uidelicet eius persuasione a paradiso ex latum , et praesentibus aerumnis expositum , postmodum de hac luee ad inferni tenebras deiectum . 
Suos itaque , ut diximus , bis captiuatos , nunc se cum ad caelestia perducens , quasi uictor hodie de antiquo hoste superato , triumphal . 
Dominus ipse uirtutum , non solum uidelicet hominum quos sic liberat , uerum etiam supernarum uirtutum , per quas ubicumque uult , operatur magnalia . 
Conferamus autem cum gloria huius triumphi illam , quam diximus uenerationem in Ramis Palmarum ei primum exhibitam , et qua similitudine iungantur per singula uideamus : ita tamen ut hanc longe praecellere consideremus . 
Ut igitur Ioannes refert , illa prior generatio pro res scitatione Lazari ei facta est , cui nec ipse Lazarus cum eo Ierosolymam ueniens defuisse credendus est . 
Sicut ergo suscitatio Lazari illud praeconium laudis ab hominibus meruit , ita praedictae liberatio captiuitatis triumphales hodie laudes ab angelis habuit . 
Et ibi quidem Ierosolymam ueniens , ut dictum est , benedictus a turbis . 
Hic autem caelos ascendens benedixit discipulis , ut tanto excellentior haec dies habeatur , quanto felicior ex benedictione diuina efficitur . 
Nec solum qui praeibant , uerum etiam qui sequebantur , laudes ibi praecinebant . 
Sic et hodie tam praecedentium angelorum chori , quam captiui liberatorem suum sequentes , summa et ineffabili iubilatione uictori laudes acclamabant , sicut scriptum est : Ascendit Deus in iubilatione , et Dominus in uoce tubae id est cum signo uictoriae . 
Denique illo ibi ingrediente ciuitatem , cum tanta turbae circumstantis exultatione , alii admirantes quaerebant : Qui est hic ? 
Et alii quaerentibus respondebant : Hic est Iesus propheta a Nazareth Galilaeae . 
Sic et in hodierno triumpho , aliis angelis , ut diximus , interrogantibus : Quis est iste rex gloriae ? 
alii respondebant : Dominus fortis . 
. . etc . 
Turbis comitantibus usque ad templum , id est propriae domus palatimn , Dominus perductus est . 
Et sicut legimus in Daniele , in illo angelorum comitatu quasi oblatus paternae maiestati , usque ad Anticum Dierum filius hominis eductus ab angelis peruenit . 
Et ibi quidem pigro iumento insidere , hic leui nubi describitur praesidere . 
Tunc quippe adhuc corruptibile corpus , quod aggrauat animam , id est mortale gestabat . 
Iam uero omni mortalitatis pondere deposito , nubi praesidere uoluit , et sic ascendere ; ut quantae leuitatis haec grauia , quae nunc gestamus , corpora futura sint , in se nobis primum exhiiberet . 
Sicut enim nascendo ex nolbis , et patiendo pro nobis summum nobis honorem uel caritatem exh ibuit ; ita postmodum resurgendo , uel discipulis apparendo , et nunc denique ascendendo futuram corporum glo riam demonstrauit ; ut tanto libentius corporalium passionum agones sustineant membra , quantum in ipso capite habent experimentum de futura corporum gloria . 
In resurrectione quippe corporum immortalitatem nobis exhibuit . 
Ianuis uero clausis ad discipulos intrans appariturus illis , subtilitatem eorum qua quaelibet solida penetrare possint ostendit . 
Nunc uero super altitudinem caelo rum ascendens , quantam sit habe etiamqui demonstrat , ut uidelicet ubi cumque uoluerit animus , illuc statim sine difficultate transferatur corpus . 
Ut igitur Apostolus ait , ipsum nunc mente sursum quaeramus , ubi est in dextera Dei sedens , ut postmodum etiam corpore ad ipsum , nunc mente mereamur peruenire , non tam ascensuri quam ab ipso trahendi , cui honor est et gloria per infinita saeculorum saecula . 
Amen . 
IN OCTAVA ASCENSIONIS A minimis Dominus inchoans , ut ad maiora perueniat , tamquam a minore ad maius argumentum ducens , fidem ex infimis astruit summis ; ut cum in istis magna uiderimus , in illis talia mirari desistamus . 
Unde contra infidelium errores de his , quae in seipso mirabiliter gessit , quaedam in creaturis exempla praemisit , quibus quaelibet haereseos schiismata scindi ac dissipari possint . 
Verbi gratia , partum uirginis adeo nonnulli abhorruerunt haeretici , ut dicerent : Si uirgo peperit , phantasma fuit . 
Cuius quidem erroris uulneri medicamentum Dominus apponens , nonnunquam equas , ut beatus in Ciuitate Dei asserit Augustinus , a spiritu uentorum concipere facit ; quo mirari desistamus , si ex Spiritu sancto uirgo conceperit . 
Coruos quoque in osculo concipere et nunquam coire , pluribus non esse ignotum nouimus . 
Apes quoque sine detrimento suae integritatis fructu non priuantur prolis . 
Quotidie insuper ex insensibilibus et uilissimis rebus , uermes innumeros , et animantium diuersa genera procreari uidemus . 
Unde nec uermi comparari Dominus dedignatur , cui dicitur : Noli timere , uermis Iacob . 
Qui etiam de semetipso dicere non erubescit : Ego sum uermis , et non homo . 
Desperationem quoque resurrectionis phoenicis defuncti saepius in tanta uiuificatio tollit . 
Denique et Domini ascensionem raptus Eliae praecessit , qui mortale adhuc corpus et corruptibile gestans , curru igneo translatus est in paradisum . 
Constat ignei elementi naturam caeteris longe subtiliorem esse atque leuiorem . 
Si ergo Eliae corpus adhuc terrena grauitate ponderosum illa ignis leuitas sustinere , nec comburere potuit , quid mirum si Christi uel nostra corpora iam immortalia facta , nec tam animalia quam spiritualia dicenda , illud quoque igneum et supremum caelum , quod agnis contegi constat , conseruare possit illaesa ? 
Quoniam autem ad ascensionis dominicae fidem , Eliae translationem induximus , iuuat denique mysterium huius ascensionis ab Elia sumere . 
Quem ergo rectius Elias ex ipsa quoque nominis interpretatione uel affinitate , quam Christum uerum animarum solem figurat ? 
De quo , ut beatus meminit Gregorius , in cantico Habakkuk prophietae ita continetur : Eleuatus est sol , et luna stetit in ordine quo . 
Post ascensionem quippe Domini missus ab eo Spiritus sanctus , sicut ipse promiserat , dicens : Nisi ego abiero . 
. . etc . 
Ecclesiam , quae per lunam significatur , in tantum ordinare studuit , ut peruersos in ea nequaquam toleraret , sed statim a palea grana purgaret : sicut per Petrum de Anania et Saphira egit . 
Quod et Petrus Ananiam increpans profitetur : Cur , inquit , tentauit Satanas cor tuum , mentiri te Spiritui sancto ? 
Et post aliqua : Non est mentitus hominibus , sed Deo . 
Cum enim Veritas apostolis dicit : Non enim uos estis qui loquimini , sed spiritus patris uestri qui loquitur in uobis , quotiens Spiritus aliquid occultum reuelat fidelibus , de quo interrogant , ipse potius quam ipsi hoc agere dicitur , cum inspiratione uel suggestione hoc faciunt . 
Sublato etiam Elia in caelum , et spiritu eius in Elisaeo geminato , congregatis filiis propl etarum ad Elisaeum , tanto magis ordinatam duxerunt uitam , quanto maioris abstinentiae uel continentiae uirtutem arripuerunt , in solitudine monasticae uitae perfectionem inchoantes , quam et apostoli post ascensionem Domini per Spiritus sancti missionem non minus seruare studuerunt . 
Elias sublatus in caelum , dimisit in terram pallium suum . 
Christi uero pallium , corpus quod se Verbum induit intelligitur , de quo per Iacob praedictum fuerat : Lauabit uino stolam suam , et sanguine uuae pallium suum . 
Hoc itaque pallium Christus ascendens ad dexteram Patris in sacramento dereliquit , cuius participatione purgati , et sic quodammodo Christum induti , praecedentium peccatorum foeditatem tegimus . 
Elisaeus , pallio Eliae assumpto , Deique ipsius nomine inuocato , aquas Iordanis eo percusses diuisit . 
Et nos uirtute diuini sacrificii , et inuocatione superni auxilii aquas diuidimus , ne in ea submersi pereamus , dum carnales concupiscentias quasi quosdam noxios humores in nobis reprimimus uel exsiccamus : ut quasi sicco uestigio ad ueram permissionis terram perueniamus , ad quam caput nostrum conscendisse nouimus . 
Quod quia nostrarum uirium non esse scimus , ipse nos illuc post se gratia sue trahat , cuius regnum et imperium permanet in saecula saeculorum . 
Amen . 
IN SEXTA FERIA POST OCTAVAS ASCENSIONIS DOMINI Tres solemnitates in lege sanctas nouimus , Paschae uel Pentecostes , atque Tabernaculorum , de quibus in Exodo scriptum est : Tribus uicibus per singulos annos mihi festa celebrabitis : solemnitatem azymorum , tempore mensis nouorum , solemnitatem quoque in exitu anni , quando congregaueris omnes fruges tuas de agro . 
Ter in anno apparebit omne masculinum tuum coram Domino Deo . 
Hinc et in Deuteronomio scriptum legimus : Obserua mensem nouarum frugum , et uerni primum temporis , ut facias phase Domino , et celebrabis diem festum hebdomadarum Domino : solemnitatem quoque Tabernaculorum celebrabis per septem dies , quando collegeris de area et torculari fruges tuas . 
Has tres solemnitates illos dies intelligimus , de quibus in primo Regum de Helchana dicitur : Et ascendebat uir ille de ciuitate sua , statutis diebus , ut adoraret et sacrificaret Domino in Silo . 
Ex his autem tribus solemnitatibus sub nominibus pristinis , quamuis in diuersa significatione , apud nos quoque duae permanent . 
Iudaei quippe Pascha in immolatione agni figuratiui agebant , nos in resurrectione ueri agni Pascha celebramus . 
Illi a die Paschae in Aegypto celebrati , primo die lege suscepta , solemnitatem Pentecostes in ueneratione legis susceptae secundam habuerunt . 
Nos uero in aduentu Spiritus sancti , quo tamquam digito Dei lex scripta est , et tam legis intelligentia quam uerborum Christi per eumdem Spiritum apostolis ministrata , Pentecostem recolimus . 
Festiuitatem autem Tabernaculorum , quam his solis , qui de genere Israel sunt praeceptam legis , Ecclesia gentium non suscepit . 
Quam quidem Dominus instituens , et israelitico populo celebrandam commendans , in Leuitico ait : Omnis qui de genere Israel est , manebit in tabernaculis , ut discant posteri uestri quod in tabernaculis habitare fecerim filios Israel . 
Nulla autem occasio se nobis offert , qua festiuitatem Tabernaculorum Ecclesia gentium retineret , praesertim cum tabernacula peregrinantium sint , non in domibus suis commorantium . 
Quae est autem domus uel patria nostra nisi caelestis illa , de qua dicit Apostolus : Si dissoluatur domus ista terrestris , habemus in caelis domum non manufactam . 
Prior itaque populus ille aduentum Domini praecedens , cui nondum caeli ianua patebat , tamquam in peregrinatione , non in patria fuit . 
Subsecuta uero gentium Ecclesia , quae post passionem Domini iam a regno non differtur , et ad caelum quotidie migrat , patriae magis quam peregrinationis solemnitates celebrat , cum futurae uitae gaudia in natalitiis sanctorum frequentat ; nec tam quod terris nati sunt , quam quod caelo nascuntur , nostra iam deuotio curat . 
Domus itaque mansionem magis quam exilii peregrinationem celebrare nos conuenit , quibus coelestis iam patet felicitas in praemium constituta ; cum terrena tantum prosperitas in remuneratione legis antiquo populo fuerit a Domino promissa . 
Praetermissa itaque Tabernaculorum festiuitate , ad suprapositas duas reuertentes , Paschae uidelicet atque Pentecostes , diligenter eas inter se conferamus , ut hanc illa tam in Veteri quam in Nouo Testamento non inferiorem esse probemus , immo prae caeteris quamdam obtinere praerogatiuam monstremus . 
Legimus Dominum Moysi praecepisse , ut populum sanctificaret , eumque uestimentis suis ablutis ab uxoribus abstinentem , sic ad legem praepararet in tertio die suscipiendam . 
Nullam autem aliam festiuitatem ita lex commendat , ut tahem ei sanctificationis praeparationem instituat , praesertim cum , Apostolo attestante , inter uniuersa Dei dona Iudaeis antiquitus collata , illud primum sit , hoc est maximum , quia credita sunt ilhis eloquia Dei , hoc est Veteris Testamenti doctrina illis , non caeteris nationum populis data . 
Sed nec ille dies , qui proprie Pascha uocabatur , agnum uel hoedum immolans ad uesperum septem sequentes dies , qui azymorum dicebantur , aliquid festiuae celebrationis ex praecepto Domini habuit , sed in ea tantum immolati agni ad uesperum iussa est fieri . 
Nostra quoque solemnitas Pentecostes quid utilitatis uel dignitatis prae caeteris adepta sit , multis clarum est indiciis . 
Lex hodie in monte Sinai uni populo , et in una lingua tradita , obscuritatis caligine fuit inuoluta , et tam fumo potius quam luce referta , sicut et patenter praefigurabatur cum ipsa traderetur . 
Spiritus uero super apostolos hodie descendens tam legis quam caeterorum diuinorum uerborum intelligentiam attulit , et omnia genera linguarum , quibus haec ubique praedicarentur , discipulis contulit , et notum prius in Iudaea Deum uniuerso mundo declarauit , et ipsum ei acquisiuit . 
Die Paschae , Dominum in corpore resurrexisse nouimus . 
Hac uero die , id actum est per sancti Spiritus aduentum , per quod uniuersus mundus felicius in anima resuscitaretur . 
Die resurrectionis siue ascensionis , fides et spes discipulorum confirmata est . 
Hac uero die , caritas per Spiritum , qui amor Dei dicitur , infusa discipulos consummauit , iuxta illud Apostoli : Caritas Dei diffusa est in cordibus nostris per Spiritum sanctum qui datus est nobis . 
Diffusa , inquit , potius quam infuse ; hoc est dilatata in plenitudine donorum , non stillata . 
Legimus et Dominum die resurrectionis Spiritum apostolis insufflando dedisse atque dixisse : Accipite Spiritum sanctum ; quorum remiseritis peccata . 
. . etc . 
Et tunc quidem Spiritus apostolis est infusus , non eis diffusus : hoc est , ad unum potestatis donum eis collatus , non ad omnia charismata dilatatus . 
Quod utique donum in subiectos potius redundaret , quam in ipsis fructificaret . 
Hac uero die , qua intelligentia sunt illuminati , et igne caritatis accensi , in omni bonorum perfectione sunt consummati . 
Ad hanc eos consummationem tam resurrectio Domini quam ascensio praeparauit : sicut populus Dei legem suscepturus , biduo ad hanc susceptionem est praeparatus , Domino per Moysen dicente : Estote parati in diem tertium . 
. . etc . 
Hinc de resurrectione pariter et ascensione scriptum est : Nondum enim erat Spiritus datus , quia Iesus nondum fuerat glorificatus . 
Et rursum : Expedit uobis ut ego uadam . 
Nisi enim abiero , Paraclitus non ueniet . 
Ut ergo Spiritus sanctus ueniret , tam resurrectionis quam ascensionis gloria Christus fuerat exaltandus ; ut sic discipuli tam fide quam spe futurae beatudinis roborati , promissum Spiritum accipere mererentur , ut per eum , qui amor dicitur , consummarentur in caritate . 
Caritatem quippe , quae post tidem et spem perfectum efficit , et sola filios Dei a filiis diaboli discernit , haec dies apostolis contulit , sicut scriptum est : Caritas Dei diffusa est . 
. . etc . 
Haec ergo festiuitas caritatis tanto caeteris excellentior uidetur , quanto caritas caeteris uirtutibus siue donis Dei praeminere noscitur . 
Et quia minus est ad hominis perfectionem Deum amare , nisi et altos in amorem eius nostra praedicatio sciat accendere , ut quod facimus altos doceamus , iuxta illud Veritatis praeconium : Qui autem fecerit et docuerit sic homines , hic magnus uocabitur in regno caelorum , caritati discipulorum doctrine est addita , ut in utroque ipsos praesens consummaret dies . 
Unde et bene in igneis linguis super eos apparentibus sancti Spiritus reuelatus est aduentus , ut uidelicet ignis et linguarum specie manifestum signum amoris et doctrinae ; ut per amorem sibi , per doctrinam proficerent aliis . 
Lex data in monte Sinai , timorem incutiens in seruitute genuit . 
Spiritus uero in superioribus coenaculi datus , de quo Apostolus , ait : Ubi Spiritus Domini , ibi libertas , seruos in filios conuertit , sicut idem apostolus ad Romanos scribit : Non enim accepistis spiritum seruitutis iterum in timore , sed accepistis spiritum adoptionis , in quo clamamus : ; Abba , pater . 
; Et ad Galatas : Quoniam , inquit , estis filii , misit Deus spiritum filii sui in corda uestra clamantem : ; Abba , pater . 
; Itaque iam non est seruus , sed filius . 
Quod si filius , et haeres per Deum . 
Iste est Spiritus , ex quo in baptismo regenerati , et ab episcopo confirmati , nitimur in Christo christiani effecti . 
Ipse est Spiritus , cuius donis in omni perfectione uirtutum consummantur electi . 
Eius praesens solemnitas caeterarum omnium consummatio est , et diuinarum perfectio promissionum . 
Unde et Veritas apostolis ait : Mitto promissum patris mei in uos . 
Vos autem , sedete in ciuitate , donec induamini uirtute ex alto . 
De hoc spiritali uirtutis dono Psalmista praecinit : Et spiritu oris eius omnis uirtus eorum . 
Et rursum : Dominus dabit uerbum euangelizantibus uirtute multa . 
Vera quippe caritas , quae omnia suffert , omnia sustinet , et cuius flamma nullis persecutionum fluctibus extingui potest , iuxta illud Cantici Canticorum : Fortis est ut mors dilectio , dura sicut infernus aemulatio . 
Aquae multae non poterunt extinguere , nec flumina obruent illam . 
Omnis discipulorum uirtus facta est , cum eos Spiritus sanctus amore tanto scientiaque repleuerit , ut non solum prudentes , uerum etiam iustos , nec non et fortes seu temperantes effectos in uirtutibus quatuor consummaret . 
Quas quidem uirtutes omnes in caritate comprehendi beatus asserit Augustinus , ut ipsa uidelicet caritas sit sapientia uera dicenda , ipsa etiam sit iustitia , ipsa fortitudo pariter in aduersis , ac temperantia in prosperas uocetur , secundum diuersa quae in nobis operatur . 
Unde bene dictum ostenditur caritas per illum diffusa in illis , quia : Spiritu oris eius omnis uirtus eorum . 
Tanto ergo haec solennitas caeteris praeeminet , quanto maioris gratiae plenitudo donis omnium uirtutum discipulos consummauit , quibus eos quasi quibusdam armis induit ; ut his praemuniti uniuersum debellare mundum , et acquirere Deo sufficerent . 
Quod quidem indumentum Christus eis promittens ait : Donec induamini uirtute ex alto . 
Tanquam si diceret : Donec inermes armaturam , et imbecilles accipiatis fortitudinem . 
Unde et cum baptizati a presbyteris confirmantur postmodum ab episcopis , et per impositionem manus traditur eis Spiritus sanctus , haec ipsa eorum confirmatio quaedam est uirtutum armatura spiritalis ad resistendum uitiis , uel perseuerandum in illa quam in baptismo perceperunt munditia plena ibi remissione peccatorum percepta . 
Legimus et de caritate , quae uestis illa nuptialis dicitur , quia operit multitudinem peccatorum , et quia discipulis a Domino dictum est Vos autem baptizamini Spiritu sancto non post multos hos dies . 
Unde patenter intelligi datur , quia Spiritus adueniens discipulos simul et a peccatis mundauit , et ornamentis uirtutum eos tamquam antea nudos induit , tamquam simul baptizarentur et confirmarentur omnium plenitudine bonorum tunc percepta , ut iam nulla gratia , quae ad illorum pertineat salutem , aut etiam ad aliorum utilitatem . 
Ipsi quippe non solum sapientia uel uirtute praediti , uerum etiam omnium ge era linguarum adepti , totum simul quod uel sibi uel aliis necessarium esset . 
De hoc ornatu tantum in libro Iob scriptum est de Domino , quia : Spiritus eius ornauit caelos hoc est eos qui tamquam terreni , et per merita erant infimi , superiores iam per tot done factos in spiritales conuertit caelos . 
His ergo gratiis ornati , et uirtutibus armati discipuli , securi quasi bellatores intrepidi per uniuersum diriguntur mundum , etiam multis aduersitatibus probari permittuntur , quos antea Dominus su ra id quod possent , nequaquam tentari permiserat . 
Unde et ipse ad passionem captus , neminem eorum se cum capi uoluit , dicens : Si me quaeritis , sinite hos abire ut impleretur sermo quem dixit : Quia quos dedisti mihi non perdidi ex ipsis quemquam . 
Ut enim beatus meminit Augustinus , nondum sic in eum credebant , quomodo credunt quicumque non perituri . 
Petrus si negato Christo hinc fret , quid aliud quam periret ? 
Cum igitur apostoli ante aduentum Spiritus sancti , tamquam imbecilles et inermes existerent , non eos Dominus ad fortia belle destinauit , ne in aduersitatibus deficerent uicti , qui statim ad eius captionem fugam sunt conuersi , et ipse princeps eorum tam nomine quam firmior fide , tam leuiter eum nec semel negauerit . 
IDie autem Pentecostes , in omnibus , ut dictum est , bonis consummati , in omnibus fuerant postmodum uirtutibus probandi , ut Ecclesiam sibi commissam non solum erudirent uerbis , uerum etiam confirmarent exemplis ne deficerent in aduersis . 
Cum itaque die Pentecostes , tanta bonorum perfectione sint apostoli consummati , nequam haec festiuitas apud nos , sicut nec apud Iudaeos septem dies sequentes in celebrationem habent , ut usque ad octauam diem ipsa protendatur . 
Quid enim perfectioni potest superaddi ? 
Praeparare se quisque ad perfect onem potest , sed cum illuc peruenerit , quid requirat non super est . 
A Pascl a usquead Pentecostem , festiue quaedam iucunditas per quinquaginta dies continuatur , ob reuerentiam scilicet ac dignitatem sequentis Pentecostes . 
His quippe diebus austeritas poenitentiae relaxatur , nec in orationem genua flectimus , ut in eo amplius ob tempus nos excites in amorem Dei , et praeparet deuotiores ad uenturam festiuitatem Spiritus , qui specialiter amor Dei dicitur , quo n inus ipsun poenale est ob gratiam , ut diximus , festiuitatis praedictae in omnibus spiritalibus gratiis consummare . 
autem duodecima mansione populus Israel egressus de Aegypto , legem in die quinquagesimo suscepit , ut hoc uidilicet numero mansionum ipse numerus signaretur apostolorum , quibus per Spiritum sanctum quinquagesima die dandum , et legem amoris potius quam timoris imprimendam cordibus eorum promiserat , dicens : Rogabo patrem meum , et alium paraclitum dabit uobis , ut maneat uobiscum in aeternum . 
Et rursum : Apud uos , inquit , manebit , et in uobis erit . 
Illa utique mansio duodecima Iudaeorum , qua lex datur , Spiritum praesignabat ueram apostolis legem crediturum , et in eis non transitum , sed mansionem facturum . 
Populus ille ad legem illam imperfectam , tertio die suscipiendam , duobus se praeparauit diebus . 
Nos ad supremum Spiritus sancti aduentum , qui legis perfectionem apostolis attulit , his saltem duobus praeparemus diebus , ut tantae gratiae participes mereamur esse . 
Post ascensionem apostoli a monte Oliueti Ierosolymae reuersi , cum in coenaculum ascendissent , orationibus et ieiuniis promissum Spiritus sancti aduentum meruerunt . 
De quibus profecto ieiuniis post ascensionem suam futuris , Dominus ipse praedixerat : Venient dies , cum auferetur ab eis sponsus , et tunc ieiunabunt . 
Post itaque dies ieiuniorum , istos dies sequentes post octauas Ascensionis , et praecedentes diem Pentecostes , non incongrue accepimus . 
Cum enim festiuitas Ascensionis habeat octauas , totum illud tempus octo dierum Ascensionis est dicendum ; quia sponsus in caelos ascendens , obtutibus apostolorum per praesentiam carnis subtractus dicitur uel ablatus . 
Unde nunc duo praesentes dies secundum dominicam sententiam ieiuniis deputandi uidentur . 
Quae profecto ieiunia non poenitentiae sunt , ut a peccatis purgemur , sed ut desideriis accensi ad sequendum sponsum , tanto amplius Spiritus sancti mereamur descensum , quanto ardentius ad illum , sequendo Christum , anhelamus ascensum . 
Unde et ipsemet ait : Nisi ego abiero , Paraclitus non ueniet . 
Quod est dicere : Nisi a uobis recessero , superius ascendendo , nequaquam illis uos desideriis accendam , quibus aduenientis Spiritus promereamini gratiam . 
Hanc ipse Spiritus gratiam nos ita faciat praeuenire , ut ipsum ab eo mereamur percipere . 
Amen . 
IN DIE PENTECOSTES Duae sunt solemnitates dominicae tam auctoritate praeclarae , quam utilitate praecipuae . 
Hae uero sunt Pascha et Pentecoste , quae tam in Veteri quam in Nouo sancitae sunt Testamento . 
Etsi enim prior populus Abraham magis umbram rerum quam ueritatem haberet , nec Pascha tamen , nec Pentecosten mysticis eius figuris defuisse certum est . 
Illi quippe , ut de seruitute liberarentur aegyptia , primum Pascha in Aegypto celebrauerunt , asses igni carnes cum lactucis agrestibus immolantes . 
Inde quadragesimo die , in monte Sinai lege suscepta , ritu postmodum perpetuo diem Pentecostes , id est quinquagesimae singulis annis ex dominico celebrauerunt praecepto . 
A Pascha quippe septem hebdomadas dierum , id est quinquaginta dies iussi sunt computare , et ex tunc solemnitatem Pentecostes celebrare , quando in susceptione legis digito Dei scriptae , perceperunt a Domino potioris donum gratiae . 
Cuius quidem gratiae praerogatiuam nulli tunc alii populo concessam Psalmista considerans , et hinc maxime populum illum ad gratiarum actionem exhortans , cum praemisisset : Lauda , Ierusalem , Dominum , laude Deum tuum , Sion unde id praecipue debeat subiunxit , atque ita consummauit : Qui annuntiat uerbum suum Iacob , iustitias et iudicia sua Israel . 
Non fecit taliter omni nationi , et iudicia sua non manifestauit eis . 
Hanc et Paulus gratiam longe caeteris praeferens donis : Quid , inquit , amplius est Iudaeo , aut quae utilitas circumcisionis ? 
Multum per omnem modum . 
Primum quidem quia credita sunt illis eloquia Dei . 
Ac si aperte dicat : Hoc amplius et hoc primum , id est maximum donum , iudaicus populus prae caeteris a Domino habuit , quod ei credita sunt , id est commissa scripta diuina . 
Unde et idem apostolus , horum scriptorum amplius scientiam adeptus , ad hanc solemnitatem Pentecostes plurimum anhelans , cum summo quoque periculo uitae eam Ierosolymis festinabat celebrare , sicut in Actibus Apostolorum his continetur uerbis : Nauigantes sequenti die uenimus contra Chium , et alla die , applicuimus Samum , et sequenti die , uenimus Miletum . 
Proposuerat enim Paulus transnauigare Ephesum , neque more illi fieret in Asia . 
Festinabat enim , si possibile sibi esset , ut diem Pentecostes faceret Ierosolymis . 
A Mileto autem mittentes Ephesum , uocauit maiores natu Ecclesiae . 
Qui cum uenissent ad eum , et simul essent , dixit eis : Vos scitis a prima die , qua ingressus sum in Asiam , qualiter uobiscum per omnem tempus fuerim , seruiens Domino cum omni humilitate , et lacrymis , et tentationibus , quae mihi acciderunt ex insidiis Iudaeorum : quomodo nihil subtraxerim utilium , quominus annuntiarem uobis , et docerem uos publice , et per domos , testificans Iudaeis et gentilibus in Deum poenitentiam , et fidem in Dominum nostrum Iesum Christum . 
Et nunc ecce alligatus ego spiritu uado in Ierusalem , quae in ea mihi uenture sunt ignorans , nisi quod Spiritus sanctus super omnes ciuitates protestatur mihi dicens , quondam uincula et tribulationes me manent . 
Sed nihil horum uereor , nec facto animam meam pretiosiorem quam ine , dummodo consummem cursum meum , et ministerium quod accept a Domino Iesu , testificari Euangelium Dei . 
Multas tam in antiquo quam in nouo populo solemnitates institutes legimus , uerum ad nullam earum Ierosolymis celebrandam , uel hunc apostolum , uel caeteros , postquam ad gentes transierunt , nisi ad istam , ut dicimus , redisse nouimus . 
Venit itaque Paulus Ierosolymam cun summo , ut dictum est , uitae suae discrimine , praescius eorum quae ibi pateretur . 
Venit , inquam , celebraturus Pentecosten , non tam ueterem cum Iudaeis in templo , quam nouam cum christianis in coenaculo . 
Ibi quippe uberiore Spiritus sancti gratia discipulis infuse , angelicam custodiam de templo migrantemi nouerat consistere , et antiquam gloriam Synagogae ad nouitatem Ecclesiae translatam esse . 
Quod et beatus commemorans Augustinus Epistolae Ioannis homelia secunda sic ait : Ubi inchoat Ecclesia , nisi ubi uenit de caelo Spiritus sanctus , et impleuit totum locum , et factus est sonus quasi ferretur flatus uehemens , et linguae diuisae sunt uelut ignis ? 
Liquet itaque quantum huic solemnitati debeat Ecclesia , quando , ut dictum est , uberiore gratia suscepta , quam discipulis Dominus promiserat , dicens : Vos autem baptizamini Spiritu sancto non post multos hos dies uitae spiritalis sumpsit exordium , donis omnibus cumulate , tanto proinde a carnali synagoga amplius discrete , quanto spiritalior effecta . 
In huius quidem coenaculi typo , carissimae sorores , et uirgines paraclitenses , uestrum oratorium constructum , et ipsius summi Paracliti nomine glorioso insignitum , quanta sit deuotione tami uobis quam toti populo Dei uenerandum perpendite , quantum uos spiritales oporteat esse semper attendite : quae Spiritus sancti proprio templo , eique spiritaliter consecrato , ex professione uestra estis dicatae . 
Sic ergo uiuite in hoc manufacto et corporali templo , ut ipsius spiritale templum effici mereamini . 
Huius quanta sit offensae et quam periculosa in eam transgressio facta , ipsa Veritas testatur , dicens : Quicumque dixerit uerbum contra Filium hominis , remittetur ei . 
Qui autem dixerit contra Spiritum sanctum , non remittetur ei neque in hoc saeculo , neque in futuro . 
Si autem offensa in Spiritum dicti tantam habet poenam , quae uindicta manet facti transgressionem ? 
Non autem sufficit uobis a transgressione cauere , nisi ei toto affectu studeatis placere , a quo speranda Sunt omnia dona diuinae gratiae . 
Qui cum ea singulis prout uult diuidit , prout uult distribuit , adeo ut non solum dator eorum , uerum etiam ipsum Dei dicatur donum : quantum satagere debemus , ut hunc talem ac tantum dispensatorem habeamus propitium ? 
Quisquis in cuiuslibet potentis familia conuersari desiderat , nihil aut parum ei prodest habere gratiam Domini , si careat gratia dispensatoris : praesertim cum ipse idem simul et Dominus domus sit et dispensator , sicut de Spiritu sancto manifeste clamat Apostolus : Diuisiones , inquit , gratiarum sunt , idem autem Spiritus . 
Et diuisiones ministrationum sunt , idem uero Deus qui operatur omnia in omnibus . 
Qui etiam consequenter enumerans dona diuinae gratiae , quae Spiritus ipse distribuit , dicens : Alii quidem datur per Spiritum sermo sapientiae , alii sermo scientiae . 
. . etc . 
ita hanc donorum distributionem conclusit : Haec autem omnia operatur unus atque idem Spiritus , diuidens singulis prout uult . 
Ex quibus qui lem patenter insinuat eumdem distributorem ac dispensatorem diuinorum donorum , tam Dominum esse quam Deum , et pro arbitrio suo ipsum tamquam Dominum , non sub Domino dispensatorem constitutum , ea quibus uoluerit libere impertire . 
Cuius hodie largitas uberior ampliore gratia praesentem diem tamquam propriam solemnitatem ditauit , in qua diuinorum beneficiorum promissiones compleuit . 
Post aduentum quippe filii in mundum , post eius ad Patrem in ascensione reditum , Spiritus sancti hodiernus restabat aduentus , per quem complerentur omnia quae per Filium ad salutem nostram fuerunt inchoata . 
Unde et ipse Filius : Mitto , inquit , promissum patris mei in uos . 
Vos autem sedete in ciuitate , quoadusque induamini uirtute ex alto . 
Et rursum : Paraclitus autem Spiritus sanctus , quem mittet Pater in nomine meo , ille uos docebit omnia , et suggeret uobis omnia quaecumque dixero uobis . 
Et iterum : Adhuc multa habeo uobis dicere , sed non potestis portare modo . 
Cum autem uenerit ille Spiritus ueritatis , docebit uos omnem ueritatem . 
Ex his itaque testimoniis Veritatis liquet quanta gratia sit praedita solemnitas hodierna , in qua discipuli Christi tam uirtute constantiae , quam perfectione scientiae sunt consummati . 
Quid est enim uirtute indui ex alto , nisi fortitudine animi contra terrores saeculi , et quaslibet aduersitates armari ? 
Quid enim apostoli ante sancti Spiritus aduenitum fuerant , nisi quaedam , ut ita dicam , lutea figuli uase nondum ignis coctione solidata , ut alicui usui fierent apta ? 
Haec uase tamquam figulus antea Chiristus de terra plasmauerat , cum eos a terrena carnalis populi conuersatione assumptos fide instruxerat . 
Quos postmodum Spiritus adueniens zelo diuini amoris accensos , quasi quaedam lutea et adhuc crude uase hoc igne solidauit et coxit , ut cum fiducia uerbum Dei deinceps ubique praedicarent . 
Unde factum est , ut ipse apostolorum princeps , qui prius unius ancillae uoce territus , Christum negauerat , nec semel id , sed ter praesumpserat , ante gladios Neronis , et erectum sibi crucis patibulum in confessione et praedicatione Christi intrepidus stares . 
De hoc igne dilectionis , et flamma caritatis , ipse olim Filius dixerat : Ignem ueni mittere in terram , et quid uolo nisi ut ardeat ? 
Ac si aperte dicat : Omnia quae in mundum ueniens egi tam nascendo quam praedicando , tam moriendo quam resurgendo , seu etiam ascendendo , ad hiunc unum terminum et supremum finem spectabant , ut hoc igne silicet terram concremarem , hoc est Spiritu sancto , qui cliuini amoris dicitur ignis , terrena ipsius et frigida corda hominum inflammarem . 
Ascendit Filius , ut descenderet Spiritus sanctus , sicut ipsemet testatur , dicens : Expedit uobis , ut ego uadam . 
Nisi ego uadam , Paraclitus non ueniet . 
. . etc . 
O quam gloriosus , quam dignus iste sancti Spiritus est descensus , qui nequaquam potuit fieri , nisi per ascensum Filii , nec ita mitti potuit Spiritus , nisi ad eum mittendum ascenderet Filius . 
Ipsa itaque Christi ascensio quasi parasceue hodiernae festiuatis est , et quaedam praeparatio . 
Passio quoque Christi quantum ad hoc diuini amoris donum pertineat , Apostolus diligenter declarat . 
Cum enim praemisisset : Caritas Dei diffusa est in cordibus nostris per Spiritum sanctum qui datus est nobis consequenter adiecit : Ut quid enim Christus cum adhuc infirmi essemus , secundum tempus pro impiis mortuus est ? 
Ac si diceret : Propter quid aliud , nisi propter hanc caritatis effusionem in cordibus nostris faciendam , mortuus est ad tempus , id est transitoriam et quasi horariam sustinuit mortem , cum adhuc infirmi essemus , hoc est debiles in fide , uel in toleranda persecutione ? 
Diffusa caritas est , dilate et ample in cordibus facta , et usque ad inimicos etiam extensa ; de qua et per Psalmistam Christo dicitur : Diffusa est gratia in labiis tuis hoc est tota praedicatio tua nihil aliud quam perfectionem resonat caritatis . 
De qua et Apostolus : Finis praecepti caritas , de corde puro et conscientia non ficta . 
Sicut ergo praecepta Dei , sic et praecepta Christi ad hunc unicum finem , id est aedificandam in nobis caritatem , tota intendit . 
Cuius quidem intentionis perfectio per Spiritum sanctum hodie consummata , et omnium bonorum gratia distributa , tanto praesentem solemnitatem fecit gratiorem , quanto potioribus donis hanc esse praestitit ditiorem , quam , ut dictum est , tam fortitudine quam scientia peregit clariorem . 
Simul quippe Spiritus hodie adueniens , corda discipulorum et corroborat , ut dictum est , et illuminat , ut promissum est , eorum scilicet quae Filius dixerat intelligentiam suggerendo , et omnem eos ueritatem docendo . 
Cuius quidem aduentum diligenter hodie descriptum audiuimus , cum illud Actuum Apostolorum legeretur : Factus est repente de caelo sonus , tamquam aduenientis Spiritus uehementis , et repleuit totam domum ubi erant sedentes . 
Et apparauerunt illis diuersae linguae tamquam ignis , etc . 
Et repleti sunt omnes Spiritu sancto , etc . 
Aduentus Spiritus sancti in sono declaratur uenti , quem uentum hoc loco dicit uehementem spiritum . 
Flatus quippe uenti cum sit inuisibilis , tamen est audibilis . 
Sic et inspiratione spiritus in discipulorum cordibus uideri non poterat interius , sed exteriori auditu ex diuersitate linguarum spiritalis gratiae donum perpendebatur . 
Repentinus sonitus iste fuit , quia super humanam existimationem huius inspirationis gratia creuit . 
Vehemens iste uenti flatus dicitur , ut uirtus uerbi , hodie collata , contra quaelibet obstacu Iauel humanae sapientiae rationes ostendatur ualida . 
De qua quidem uirtute uerbi Ioquens Apostolus Corinthiis : Arma , inquit , militiae nostrae non sunt carnalia , sed potentia Deo ad destructionem munitionum , consilia destruentes , et omnem altitudinem extollentem se aduersus scientiam Dei , et in captiuitatem redi gentes omnem intellectum . 
Et per semetipsam Veritas apostolorum corroborans animos , ne de imperitia sua contra sapientes saeculi desperarent aut trepidarent , ait : Ponite ergo in cordibus uestris non praemeditari quemadmodum respondeatis . 
Ego enim dabo uobis os et sapientiam , cui non poterunt resistere et contradicere omnes aduersarii uestri . 
Et alibi : Non enim uos estis qui loquimini , sed Spiritus patris uestri qui loquitur in uobis . 
Recte igitur haec impraemeditatae responsionis per spiritum facienda suggestio praefiguratur hodie flatu uenti repentino . 
De caelo sonus fieri dicitur , quia de commotione aeris , quae uentus dicitur , audiebatur sonitus , in typo uidelicet summi Spiritus locuturi per apostolos linguis omnibus , sicut scriptum est : Non sunt loquelae neque sermones , quorum non audiantur uoces eorum . 
In omnem terram exiuit sonus eorum . 
. . etc . 
Et attende quod non ait : sonus aduenientis Spiritus , sed ; tamquam aduenientis , ; ut cum in ueritate corporalis sonus uenti fuerit , quadam tamen similitudine sonum ualidum exprimeret praedicationis futurae : uel quamdam in cordibus factam uocem locutionis interne , Spiritu scilicet suggerente interius , unde loquerentur exterius . 
Merito uehemens sonus ille dicitur quasi flatus fortissimus , ut uidelicet designaret praedicationem apostolicam , non infra terminos unius Iudaeae , sicut prophetarum , esse concludendam , sed quasi per uniuersum mundum flaturam et dilatandam . 
Flatus ille uehemens domum replet , non concutiendo uel impellendo subruit , quasi Spiritus sancti est supplere imperfecta , non destruere inchoate bona . 
Unde Veritas : Non ueni soluere , inquit , legem , sed adimplere . 
Et de hoc ipso aduentu Spiritus , et de perfectione doctrinae promiserat , dicens : Ille docebit uos omnem ueritatem , et suggeret uobis omnia quaecumque dixero uobis . 
Legimus uentum a Satana immissum , cum ruina domus quam concussit , filios et filiae Iob extinxisse , quia illius est perdere , non saluare , et destruere magis quam aedificare . 
Hic autem flatus uenti nequaquam domum labefactat , sed incolumem conseruatam intrat , et uehementis motus agitatione ignem concitans in aere , ipsam quam intrat illuminat . 
Ignis qui et splendet et calrt , hoc flatu uenti super apostolos generatus in acre , illuminatio mentis est , et flamma caritatis apostolorum cordibus hodie inspiratae , et in superiore hominis parte , hoc est in animam , per spiritum factae . 
Ignis iste in forma linguarum exterius apparuit , quia per uerba praedicationis , quid intus scientiae , quid caritatis habeatur , audientibus innotescit . 
Linguae igneae , hoc est de igni factae memorantur , cum apostoli ex ipsa caritate qua feruebant , et scientia quam ob hoc acceperant , praedicare compulsi : his quoque duobus corda auditorum illuminaturi erant atque accensuri . 
Dispertitae in se sunt linguae , non solum pro diuersitate earum , uerum etiam pro discretione praedicantium . 
Sicut enim pro diuersitate gentium diuersis utendum est linguis , ita etiam pro qualitate auditorum praedicationem temperari conuenit , ut paruulos lacte nutriamus , adultos pane reficiamus . 
Super sedentes in domo ignis ille apparens sedisse dicitur , quia super humilem et quietum spiritum suum requiescere Dominus testatur ; et qui superbi sunt , diuini amoris ignem suscipere non merentur . 
Hinc quoque bene illis insedisse dictus est ignis ille , quia percepta illa gratia cum eis erat perseueratura : sicut et antea Dominus de ipso spiritum promiserat dicens : Ut maneat uobiscum in aeternum . 
In una domo congregati spiritum perceperunt , quia quicumque non sunt de Ecclesia , sunt alieni a gratia . 
Unde et agnus paschalis in una domo comedi praecipitur , quia extra Ecclesiam ueri sacrificii locus non labetur : et quicumque in arca non fuerunt , submersi diluuio perierunt . 
Iam iuxta quaedam do a Spiritum sanctum acceperant , quibus insufflans Veritas dixerat : Accipite Spiritum sanctum : quorum remiseretis peccata . 
. . etc . 
sed repleti Spiritu sancto non erant , sicut hodie factum esse monstratur cum dicitur : Repleti sunt omnes Spiritu sancto . 
Primo itaque quibusdam donis initiati , hodie cumulati sunt et consummati . 
De qua quidem repletione Spiritus quasi statim eructuantes , coeperunt loqui aliis linguis , sicut in graeco habetur , quam antea fecerant . 
Nam sua propria lingua , id est hebraica , nequaquam tunc loqui incipiebant , sed aliis quas ignorauerant , pro diuersitate scilicet hominum ex omni natione , quae sub caelo est , ad diem festum Ierosolymis congregatorum . 
De qua quidem diuersitate linguarum , quo mirabilior habeatur , id quidam senserunt , ut cum omnes unius linguae prolatione uterentur , singulis auditoribus propria cuiusque lingua loqui uiderentur . 
Sed hoc profecto nequaquam esset loqui aliis linguis , sed uideri aliis loqui ; nec ueritas esset linguarum , sed opinio deceptorum hominum : nec de linguis quidquam esset apostolis collatum , sed de intelligentia auditoribus inspiratum . 
Falsum denique et illud esset quod ab auditoribus dicebatur : Audiuimus eos loquentes linguis nostris . 
Si enim locutio linguarum non erat , sed uidebatur , falsum est eos audisse in illis uerbum quod non erat in ipsis . 
Non solum igitur de intelligentia interioris uerbi , uerum etiam de pronuntiatione soni hodie sunt instructi , ne quid desit in ulla gratia . 
Unde praesens solemnitas quanto multipliore gratia fit praedita , tanto maiore deuotione est celebranda , et omnium linguarum laudibus honoranda , quando ad prxdicandum gentibus uniuersis genera omnia linguarum apostolis sunt collata . 
Atque utinam uos , sponsae Christi gloriosae , quibus , ut supra meminimus , haec solemnitas specialiter incumbit celebranda , omnium linguarum generibus diuinas in ea laudes resonare possetis ! 
Quod quia non sufficitis , uel hoc saltem efficite , ut doctrinae trium principalium linguarum , quibus duo Testamenta conscripta sunt , et dominica crucis titulus insignitus , operam dantes , aliquid amplius quam caeteri fideles his festiuis addatis praaconiis . 
Quod et ipse Spiritus ad honorem sui uobis suggerere dignetur , qui , ubi uult spirans , siue sono docet interius , siue calamo scribit in mentibus , nec moras patitur in docendo , nec dilationem habet in scribendo ipse infirmitatem uestram in sancto roboret proposito , qui hodie apostolos induit ex alto . 
Ipse fictilia uasa uestra , et luteam adhuc crudam testam igne diuini amoris excoquendo solidet , quo discipulorum corda hodie repleuit . 
Ipsum sponsus uester Dominus Iesus Christus uestris semper mentibus inspiret , et tamquam arrham desponsationis et spiritale pignus dotis uobis custodiat , ut sicut apostolis promisit , maneat uobiscum in eternum . 
Amen . 
IN FERIA SECUNDA PENTECOSTES Maximam apud uos festiuitatem Pentecostes quanto maiore studio celebrare nitimini , tanto pluribus exhortationum sermonibus ad hoc cupitis incitari . 
Octo itaque diebus eam celebrantes , in singulis istis singulos exigitis sermo Des . 
Quod ut perficere queam , hoc ab ipso Spiritu mihi uestris precibus impetrate . 
Et quoniam iuxta dominicam assertionem , scriba doctus in regno Dei similis est homini , qui profert de thesauro suo noua et uetera , hanc imperitia mea doctrinam quantum ualet , cupiens imitari , de Nouo Testamento ad Veteris testimonia stylum conuertere curat : ut eo gratior haec solemnitas habeatur , quo eius dignitas amplius commendatur . 
Hanc itaque sancti Spiritus tam gloriosam solemnitatem per eumdem Spiritum Psalmista praeuidens , eamque , ut oportet , Ascensioni dominicae copulans , ad eius iucunditatem celebrandam nos uehementer admonens , quodam loco ait : Regna terrae , cantate Deo , psallite Domino . 
Psallite Dco , qui ascendit super caelum caeli ad orientem . 
Ecce dabit uoci suae uocem uirtutis , date gloriam Deo super Israel : magnificentia eius et uirtus eius in nubibus Mirabilis Deus in sanctis suis , Deus Israel : ipse dabit uirtutem et fortitudinem plebi suae benedictus Deus . 
Diuino itaque spiritu illuminatus Psalmista etiam post ascensionem Domini , descensionem eiusdem Spiritus mirabilem , et gratiam in nationes uniuersas effusam , nec iam ut ante in Iudaea Deum intelligens , uniuersa regna iam per hanc gratiam Deo acquisita , ad ipsum glorificandum inuitat , dicens : Regna terrae , cantate Deo , psallite Domino hoc est : Uniuersae gentes , quae iam a seruitute diaboli liberatae regnare coepistis , glorificate super hoc Deun uoce cantando , ac simul operatione psallendo . 
Ac ne Deum negaremus , quem iuxta humanitatem assumptam , localem uel mobilem audiremus : Ipsi , inquit , psallite qui ascendit . 
. . etc . 
Superius quidem dixerat : Iter facite ei qui ascendit super occasum . 
Nunc uero dicit : Qui ascendit super caelum caeli ad orientem . 
Prius itaque de resurrectione , sicut primum facta est , illud dixit ; nunc uero de ascensione hoc subiungit . 
Occasum itaque ueri solis corporalem eius obitum dicit , de quo ipse dixerat : Nisi granum frumenti cadens in terram mortuum fuerit . 
. . etc . 
Super hunc igitur occasum ascendit , quando de morte resurrexit , more uidelicet solis , qui post occasum conscendit ad ortum . 
Ita ei faciant discipuli , qui se dignos praeparant , cum confidenter expectando , ut , sicut promiserat , ad eos resuscitatus redeat . 
Quod autem hic dicitur : Qui ascendit ad orientem potest Psalmista non incongrue dicere secundum loci positionem . 
Ipse quippe mons Oliueti , de quo Dominus ascendit in caelum , ciuitati Ierusalem assistere dicitur uersus orientem . 
Potest quoque intelligi quod , ubicumque mons ille fuerit , Dominus ad orientem ascenderit , si facie sua illuc uersa , hoc egerit . 
Qui enim ad occasum dorsum habet , faciem ad orientem intendit . 
Ei autem post dorsum , iam omnino erat occasus , quia resurgens a mortuis , ultra non moritur , nec amplius ad illum quem sustinuit occasum est rediturus . 
Super caelum caeli conscendit quia celsitudinem aetherei , quae aerio praeminet transcendit . 
Quid autem post ascensionem suam , misso Spiritu sancto , discipulis sit facturus , consequenter adiungitur : Ecce dabit uoci suae uocem uirtutis . 
Vocem suam , hoc est propriam Dei locutionem dicit internam eius inspirationem , quae hodie per Spiritum plenior facta est , cum sine sono interius omnem eos ueritatem docuerit . 
Huic autem interiori locutioni cum per eumdem Spiritum exterioris locutionis diuersa sint genera addita , quasi diuinae uoci , quae interius fit , uox humana est adiuncta : ut uidelicet uerbum mente conceptum interius , per audibile uerbum proferatur aut manifestetur exterius , et ita uoci diuinae uox humana datur ; ut quod Deus inspiratione sua intus nobis loquitur , nos prolatione nostra homines doceamus . 
itaque dicit : Domino ascendente , quia uoci suae per Spiritum , ut dictum est , in apostolis factae , dabit etiam uocem prolationis humanae ; ut quod recte senserunt , congrue quibuslibet proferre ac disserere possint . 
Quam insuper uocem uirtutis dicit , quae hodie super apostolos uento praefigurata est uehementi , sicut in hesterno sermone meminimus . 
Virtutem praedicatio habet , et ualida est , cum quis quod dicit disserere sufficit , ut confutari non possit , uel cum animo praestanti praedicat , nec timore aliquo , ueritatem ; uel cum ea , quae praedicat , moribus non oppugnat , nec conscientia reprobae uitae erubescentiam timet de praedicatione . 
Quae omnia in apostolis clarum est praeminere , ut eorum praedicatio uox uirtutis merito dicenda sit . 
Ipsis quippe Dominus promiserat : Ego dabo uobis os et sapientiam , cui non poterunt resistere et contradicere omnes aduersarii . 
Os scilicet ad loquendum , sapientiam ad intelligendum , uel quid cui dicatur , quando et quomodo discernendum . 
Scriptum et de ipsis est , quod cum fiducia uerbum Dei praedicarent . 
Qui etiam quam religios e uitae essent , uel quanta sollicitudine prouiderent , ne turpitudine suae uitae adulterarent , aut infamarent uerbum Dei , unus eorum testatur , dicens : Castigo corpus meum , et in seruitutem redigo , ne forte cum aliis praedicauerim , ipse reprobus efficiar . 
Et attende quod cum dicit in his , quos Spiritus sanctus replet , interiori uerbo exterius coniungi , patenter eos a daemoniacis secernit . 
Quos enim daemonia replent , et torquendo in insaniam uertunt , uerba eis tantum , non sensum ministrant , et caliginem fumi potius quam splendorem ignis mentibus eorum immittunt . 
Spiritus autem sanctus cum in electis loquitur , primum intus illuminat ipsos , quam exterioribus eorum uerbis alios . 
Unde bene hoc loco uoci diuinae , ut dictum est , uox humana dicitur addita , ut quod per inspirationem aliis nuntietur . 
Nec tamen ideo credendum est , ut quotiens per prophetas Spiritus sanctus locutus est , quidquid in uerbis illis intellexerit , hoc totum eis per quos loquebatur inspirauerit : sed modo unum tantummodo , fortassis plures quos ibi prouidebat sensus haberi , eis reuelabat . 
Unde cum aliquam prophetiam uarie a doctoribus exponi uidemus , nequaquam necesse est ut omnes illos sensus ibi prophetam habuisse credamus : sed quidquid ibi conuenienter intelligi potuit , Spiritus praesciuit . 
Sicut ergo diues aliquis per ceconomum suum diuersis artificibus proprium tradit aurum , ut diuersa ei faciant ornamenta : ita et Spiritus per prophetas sua nobis tradit eloquia diuersis sententiis referta , quae cum diuersis exponimus modis , quot inde sententias producimus , quasi tot opera de una materia fabricamus . 
Date gloriam Deo . 
Regna terrae , quae superius ad cantandum et psallendum Deo inuitauerat , rursum ad glorificandum ipsum adhortatur ea , ut de tanta his diebus collata gratia uberiorem laudum dent gloriam Deo . 
Tanto enim haec gratia ubique terrarum est amplius praedicanda , quanto ipsa ubique melius est operanda , et per eam uniuersa Deo sunt acquisita regna , et de regno diaboli in regnum Christi translata . 
Quod quidem per quos factum sit , consequenter adiungit , dicens : Magnificentia eius , et uirtus eius in nubibus . 
Ac si diceret : Inde date gloriam Deo , quia ipse nubibus suis , id est apostolis , magnificentiam et uirtutem dedit , per quem uos in regnum suum conuerteret . 
Nubes de imo surgunt in altum , et de alto imbrem emittunt , quo irrigata terra fructificat , et sedentes apostoli Spiritum perceperunt ; quia humilibus Deus dat gratiam , et superbis resistit semper . 
Per hanc gratiam hodie in uirtutibus sublimati , et uberioribus donis magnificati , tamquam de alto terram compluunt , dum diuini eloquii uerbis corda terrenorum hominum omnium linguarum generibus loquentes erudiunt . 
Quos itaque Deus sic magnificauit , et in tantas uirtutes tot donis ipse promouit , recte magnificentiam et uirtutem eis contulisse dicitur , quos et miraculis coruscare , et tam uerbi quam animi uirtute fecit prceminere . 
De quibus adhuc subditur : Mirabilis Deus in sanctis suis per quos uidelicet maiora quam per semetipsum operari dignatus est , tam miraculorum exhibitione quam praedicationis operatione , tamquam spiritu Eliae Elisao geminato . 
Unde et eis promiserat , dicens : Qui credit in me , opera quae ego facio et ipse faciet , et maiora horum faciet . 
Scimus et primogenitum fratrem , id est Christum , quasi sine liberis defunctum , et fratres eius , id est apostolos , sponsam eius , id est Ecclesiam suscepisse , et in ea prolem filiorum innumeram generasse , et ab his deinceps diebus uniuersum mundum collegisse . 
Unde quantum haius solemnitatis gratiae mundus debeat , semper attendat , ad quem undique colligendum collata sint modo uniuersa genera linguarum . 
Intueamini uniuersas Christi solemnitates ab ipsa eius Natiuitate usque ad Ascensionem , et quid tunc mundus perceperit huic gratiae comparate , et longe caeteris hanc festiuitatem uidebitis praeminere . 
In hac quippe centum uiginti discipulis in ccenaculo congregatis Spiritus sanctus infusus , per ipsos eadem die circiter tria millia hominum lucratus est . 
Quod quidem ut fieret , dispersos olim sub Antiochi persecutione Iudaeos de uniuersis nationibus Ierosolymis in praesenti festiuitate congregauerat ; quod numquam in alia festiuitate legimus factum esse . 
Ex quo etiam liquet , quantum ad prcesentem gratiarum festiuitatem populi undique conuenire debeant , qui spiritalis gratiae dona desiderant . 
Haec una festiuitas ubique terrarum Ecclesiam dilatauit , et cum ipsa pariter diuinas solemnitates per uniuersum mundum plantauit celebrandas , et omnium linguarum generibus laudes Dei dispersit ; ut hinc appareat quantum huic festiuitati caeterae omnes sint obnoxiae , per hanc uidelicet ubique terrarum disseminatae . 
Unde et ad huius diei praeconia cum promissum sit , ; mirabilis Deus in sanctis suis ; , et ut dictum est , quodammodo in eis mirabilior quam in semetipso , statim annexuit , unde nunc maxime mirabilis apparuit : Ipse , inquit , dabit uirtutem et fortitudinem plebi suae . 
Plebem quippe suam discipulos dicit , illitteratos , rusticanos , de humili plebe assumptos , per quos mirabile est tanta eum operari . 
De quibus unus eorum Corinthiis scribens , et reprobatis sapientibus et potentibus saeculi , tales idiotas et impotentes eligi considerans , ait : Non misit me Christus baptizare , sed euangelizare . 
Non in sapientia uerbi , ut non euacuetur crux Christi . 
Verbum enim crucis pereuntibus quidem stultitia est , his autem qui salui fiunt , id est nobis , uirtus Dei est . 
Scriptum est enim : Perdam sapientiam sapientium , et prudentiam prudentium reprobabo . 
Ubi sapiens , ubi scriba ubi inquisitor huius seculi ? 
Nonne stultam fecit Deus sapientiam huius mundi ? 
Nam quia in Dei sapientia non cognouit mundus per sapientiam Deum , placuit Deo per stultitiam praedicationis saluos facere credentes . 
Quoniam Iudaei signa petunt , et Graeci sapientiam quaerunt . 
Nos autem praedicamus Christum crucifixum , Iudaeis quidem scandalum , gentibus autem stultitiam . 
Ipsis autem uocatis Iudais atque Graecis Christum Dei uirtutem et Dei sapientiam . 
Quia quod stultum est Dei sapientius est hominibus , et quod infirmum est Dei fortius est hominibus . 
Videte enim uocationem uestram , fratres , quia non multi sapientes secundum carnem , non multi potentes , non multi nobiles ; sed quae stulta sunt mundi , elegit Deus ut confundat sapientes , et ignobilia et contemptibilia mundi elegit Deus et ea que non sunt , ut ea quae sunt destrueret , ut non glorietur omnis caro in conspectu eius . 
Non enim mirabile esset si super potentes uel sapientes saeculi magna operaretur , quod humanae uirtuti potius quam diuinae ascriberetur . 
Unde bene , sicut hic dicitur , ipse Deus Israel , qui uidelicet antiquum populum elegit ; ipse , inquam , non alter aut recens Deus . 
His plebeiis et pauperibus uiris de populo eodem assumptis , et nunc uirtute ex alto indutis , dabit uirtutem uerborum contra saeculi sapientes , et fortitudinem animorum contra potentium impugnationes . 
Benedictus Deus subaudis : sit , hoc est ab omnibus glorificatus et laudatus , qui per tales talia operatus est his diebus . 
Amen . 
IN FERIA TERTIA PENTECOSTES Hesternum sermonem ex testimoniis sexagesimi septimi psalmi collegimus . 
Nunc autem ad septuagesimum psalmum conuertentes stylum , iuuat hinc quoque huius solemnitatis praeconium subinferre . 
Scriptum ibi est : Notam fecisti in populis uirtutem tuam , redemisti in brachio tuo populum tuum , filios Iacob et Ioseph . 
Viderunt te aquae , Deus , uiderunt te aquae , et timuerunt , et turbatae sunt abyssi . 
Multitudo sonitus aquarum , uocem dederunt nubes . 
. . etc . 
Ad Deum Psalmista loquitur , praeuidens in Spiritu , quae per eumdem Spiritum his diebus apostoli mirabilia sunt operati : Notam fecisti , inquit , in populis multis uirtutem tuam illam uidelicet quam apostolis promiserat , dicens : Vos autem sedete in ciuitate donec induamini uirtute ex alto . 
Atque ita in bracchio tuo , hoc est , in illa uirtute uel fortitudine redemisti populum tuum a seruitute scilicet peccati , liberasti per spirirum uidelicet datum : de quo dicit Apostolus : Ubi spiritus Domini , ibi libertas . 
Quisquis enim ex caritate , quae per Spiritum sanctum infunditur , potius quam ex timore Deo seruit , amicus potius quam seruus dicendus est , et liberum , non coactum impendit obsequium . 
Filios Iacob et Ioseph . 
Cum superius dixisset populos secundum multitudinem hominum , uel diuersitatem terrarum , aut regionum ; et nunc adiecisset populum secundum unitatem fidei , uel dilectionis uinculum , quomodo et diuersas Ecclesias et unam diximus , ne uideretur populi nomine aut iudaicum tantum , aut gentilem accipere , addit : Filios Iacob et Ioseph id est posteros tam iudaici quam gentilis populi , ut uidelicet in Ecclesia duo parietes , ad unum angularem lapidem , id est Christum iungerentur . 
Iacob quippe supplantator Esau , qui eum haereditate sua priuauit , iudaicus est populus , qui expulso gentili terram promissionis obtinuit . 
Ioseph uero , qui ; augmentum ; interpretatur , gentilis est populus , qui sicut multitudine hominum transcendit iudaicum , ita et numero conuersorum fidelium magnum Ecclesiae dedit augmentum . 
Paucos quippe uel nullos ex Iudaeis comparatione gentilium Ecclesia continet . 
Quod quidem augmentum Ecclesiae de conuersis gentibus statim prosequitur , dicens : Viderunt te aquae , Deus hoc est , credendo te intellexerunt populi nationum , qui prius quasi aqua omni uento doctrinae circumferebantur , nec quidquam certitudinis quid sequi deberent ex lege didicerant . 
De quibus in apocalypsi scriptum est : Aquae populi multi . 
De quibus adhuc subditur , quia uiso Deo timuerunt , non tam uidelicet seruili timore , quam pro communicatione poenarum , quam casto uel filiali eius quem diligunt offensam praecauentes . 
Et turbatae sunt abyssi hoc est profunditates secularis philosophiae , quae prius quasi limpidissimx aquae uidebantur , et gratissimum habebant haustum , quasi turbatae ac coenulentae uiluerunt , comparatione simplicitatis euangelicae . 
Multitudo sonitus aquarum subaudi uocem : dedit . 
Et quare ? 
quia ; uocem dederunt nubes ; . 
Multus quippe sonus diuinae laudis resonat in conuersis populis , uoce nubium , id est praedicatione apostolorum edoctis . 
Etenim sagittae tuae O Deus , per has nubes de Iudaea transferuntur ad gentes . 
Sagittae quippe sunt uerba euangelicae praedicationis , quae quasi quibusdam diuini amoris iaculis corda uulnerant auditorum , sicut in Cantico sponsa dicit : Vulnerata caritate ego sum . 
Et hae quidem sagittae prius in Iudaea tamquam in pharetra tenebantur conclusae , donec , Iudacis Euangelium repellentibus , transierunt ad gentes apostoli , sicut unus eorum ad ipsos ait : Vobis oportebat primum praedicare uerbum Dei ; sed quia uos repulistis illud , ecce conuertimur ad gentes . 
; Vox tonitrui ; : hoc est , de supernis per Spiritum in apostolis facta per totum orbem est dilatata . 
Et quia de his scriptum est , quod profecti praedicauerunt ubique , Domino cooperante sequentibus signis tonitruo illi uerborum coruscationes sunt additae miraculorum . 
De quibus nunc dicitur : Illuxerunt fulgura eius orbi terrae . 
Et quondam infideles magnitudine signorum magis quam auctoritate Scripturarum mouentur ad fidem , uisis coruscationibus commota est terra ; quia miraculorum admiratione terrena hominum corda de pristine infidelitate sunt mutate . 
Atque ita Deus petit habere in mari uias , et in aquis semitas : cum uidelicet a Iudaea tamquam a propria terra recedens , et gratiam suam gentibus impertiens , uno reprobato populo , multos acquisiuit . 
Mare maius est aquis et amaritudine plenum : et uita coniugatorum quae multos capit , et curis saeculi est implicita , quot molestias sustinet , tot amaritudines habet . 
Via latior est quam semita , et uita coniugatorum laxior est quam continentium . 
Venire autem ad nos , siue propinquare Deus dicitur , ut nos ad se trahat , cum bonorum operum nobis affectum inspirat . 
Per uies igitur incedit in mari , quia laxiora opera habet in non coniugatis , sicut strictiora in continentibus quae semitis operantur . 
Et haec quidem uestigia Domini in gentibus non cognoscentur , ut uidelicet de peculiari populo suo iudaico gratiam suam ad gentes transferal , et sic eo derelicto , ad gentes transeat , quia nullus eo tempore id potuit praenoscere . 
Unde et ipse apostolorum princeps cum adhuc de uocatione gentium per praedicationem suam facienda certus non esset , uase quodam omni genere reptilium pleno per uisum sibi ostenso , de hoc ipso admonetur atque docetur . 
Cur autem haec uestigia Dei in gentibus ignorarentur , ut caecitate facta in Israel gentes illuminarentur , fine psalmi concluditur . 
Ac si uidelicet diceret : Ideo ab homine praenosci non potuit , ut reprobatis Iudaeis , gentes illuminarentur , quia illum priorem populum quasi gregem proprium semper habueras , cui Moysen et Aaron tantos pastores deputaueras , et tantam manum in gentibus delendis propter illum exercueras , et hoc est quod ait : Deduxisti . 
. . etc . 
de Aegypto uidelicet eum adducens , et in terram repromissionis inducens , sub regimine et ducatu Moysi ducis et Aaron sacerdotis . 
IN FERIA QUARTA PENTECOSTES Quid etiam Amos propheta , imo ipse Spiritus per eum in huius solemnitatis suae praeconio dixerit audiamus : Dominus , inquit , Deus exercituum , qui tangit terram , et tabescet ; et lugebunt omnes habitantes in ea . 
Et ascendet sicut riuus amnis , et defluet sicut fluuius Aegypti . 
Qui aedificat in caelo ascensionem suam , et fasciculum suum super terram fundabit . 
Qui uocat aquas maris , et effundet eas super faciem terrae . 
Dominus nomen eius . 
Exercitus Dei , quibus ipse praesidet , tamquam principes , et aerias debellat potestates , castra illa sunt angelorum uel fidelium hominum , quae plerumque Scriptura commemorat . 
Refert Genesis quod de Mesopotamia Iacob in terra Chanaan ad patrem reuertenti , fuerunt obuiam angeli Dei , tamquam in protectionem ipsius milites missi . 
Quos cum uidisset , ait : Castra Dei sunt haec . 
Et appellauit nomen loci illius Manahim , id est castra . 
Ecclesiam quoque in castrorum aciem ordinatam , tanquam in praecinctu belli procedentem , Canticum Canticorum describit : Militia est uita hominis super terram . 
Tanquam in castris semper militant , qui minime pacem hic habentes contra diabolicas tentationes uel impetus carnis , aut impugnationes iniquorum hominum , iugem pugnae sustinent conflictum : in agone illo uel pugna constituti , de quo Apostolus ait : Omnis qui in agone contendit , ab omnibus se abstinet . 
Et rursum : Sic pugno , non quasi aerem uerberans . 
Et iterum in alia eius epistola : Non est nobis colluctatio aduersus carnem et sanguinem , sed aduersus principes et potestates , aduersus mundi rectores , contra spiritualia nequitiae in caelestibus . 
Sed ut horum Deus exercituum proprio exemplo nos pugnare doceret , et uincere daret , sicut ipse promittens ait : Confidite , ego uici mundum . 
Terram tetigit , sicut proplletica lectio nunc ait , dum terrenae substantiae nostrae naturam in unam sibi uniuit personam primo de Spiritu sancto in Virgine conceptus , et postmodum ex ea natus . 
Unde et ad Spiritus sancti gratiam commendandam , per quem ille quoque factus est conceptus in nostrae redemptionis exordium , bene hic uidemus prophetam exorsum , et narrationem suam in beneficiis diuinis deinceps perducere , usque ad missionem eiusdem Spiritus factam in praesenti tempore . 
Ab illo quippe dominicae conceptionis exordio , quo , ut expositum est , terram tetigit , ita diligenter quid id hac terra egerit , comprehendere curauit , ut nec mortem ipsius , nec resurrectionem , nec ascensionem praetermittens , ad excellentiam festiuitatis hodiernae commendandam perueniret . 
Congruo quidem ordine tamquam a capite ad membra per mirabilem sancti Spiritus operationem deducens , cum ipse scilicet , cuius operatione conceptus est , Dominus apostolis uirtutem consummauit exercitus . 
Tria itaque a Domino tacta quodammodo tabescunt , dum ab ipso humanitas assumpta usque ad dissolutionem perducta est mortis . 
Unde et ipsemet de hac dissolutione mortis ad Patrem ait : In puluerem mortis deduxisti me . 
Et quia de morte ipsius maxime contristati apostoli fuerunt , hanc maximam eorum iustitiam luctum appellat propheta , cum subiungit : Et lugebunt omnes habitantes in ea . 
De quo etiam luctu quasi uespertino , ante matutinam resurrectionis eius laetitiam , Psalmista praedixerat : Ad uesperum demorabitur fletus , et ad matutinum laetitia . 
In terra quasi tabescente fideles habitant , dum in assumptae humanitatis morte spem suae redemptionis collocant . 
Quam uidelicet spem nequaquam retinerent , nisi de mortis casu conscenderet resuscitatus . 
Unde et subditur : Et ascendet sicut riuus amnis , et defluet sicut fluuius Aegypti Riuus quamdiu in alueo suo conclusus cohibetur , nec se erigens alueum excedit , nequaquam terras circumiacentes irrigare ualet . 
Quasi ergo de alueo uiuus amnis ascendit , cum incarnata Dei sapientia de ipso mortis loco , quo depositus fuerat , hoc est de sepulcro resurgit . 
Tunc circumiacentem terram irrigat ut fructificare possit , dum desperate prius discipulorum corda fide corroborauit ; ut spe futurae beatudinis , quam eis resurgens exhibuit , bonorum operum fructus proferant . 
Quod autem riuum amnis prius appellauit , consequenter fluuium Aegypti nuncupans , diligenter describit congrua parabola illi fluuio Aegypti , qui Nilus appellatur , Dominum comparans . 
De hoc quippe fluuio , et singulari quadam eius nature Beda in libro de Natura Rerum ita meminit : Nilo flumine pro pluuiis utitur Aegyptus , propter solis calorem imbres et nubile respuens . 
Mense enim maio , dum ostia eius quibus in mare influit , zephyro flante , undis eiectis , arenarum cumulis praestrnuntur , paulatim intumescens , ac retro propulsus , plane irrigat Aegypti . 
Vento autem cessante , ruptisque arenarum cumulis , suo redditur alueo . 
Nilus itaque de paradiso manans ipsa nei sapientia est de supernis descendens , ut nos de fonte uero potaret , et huius mundi Aegyptum , id est tenebras ipsa carnis assumptue praesentia illustraret , de qua scriptum est : Erat lux uera , quae illuminat . 
. . etc . 
Hic fluuius per septem ostia in mare dicitur defluere . 
Quae scilicet ostia cum , uento flante , arenis obstruuntur , refluxum habent in terram , habent non liberum exitum in mare . 
Sic post resurrectionem Domini , antequam septiformis gratia Spiritus effunderetur in magnum mare nationum , quibusdam quasi arenis , uento flante , obstruebatur fluuius iste ; dum metu Iudaeorum apostoli compressi , de Iudaea , in qua erat facta caecitas , tamquam de Aegypto egredi non permittebantur , ut de hoc fluuio per praedicationem suam gentes reficerent . 
Quid enim uentus , nisi diabolica suggestio ? 
Quid arenae , nisi qui influxu saeculi per concupiscentiam terrenorum huc illucque deflunnt ? 
Vento itaque flante , arena cumulate fluuium obstruit , dum cupiditas Iudaeorum locum uel gentem amittere metuens , apostolicam compescit praedicationem . 
Sed hoc postmodum metu de cordibus eorum per Spiritum sanctum expulso , ruptis arenis , libere fluuius in mare defluit , dum ad gentes de Iudaea praedicatio apostolica , omni timoris obstaculo repulso , constanter exiuit , sicut unus eorum intrepidus ait : Vobis oportebat primum praedicare uerbum Dei : sed quia uos indignos aeternae uitae iudicastis , ecce conuertimur ad gentes . 
Quia tamen dum in Iudaea tenebantur conclusi , nequaquam a fructu prorsus erant uacui , cum ibi quoque nonnullam hominum multitudinem Deo lucrarentur , praedictus fluuius , id est Christus , quodam ibi suo refluxu fructificauit , antequarn in immensum mare gentium defluens ecclesiam undique colligeret . 
Ascensum itaque fluuii Aegypti refluxum expositum in Iudaeam dicit , ac deinde ordine congruo defluxum eius in uniuersum mundum ad corda gentium irroranda supponit . 
Quod cum nonnisi post ascensionem Domini , et Spiritus sancti aduentum constet esse factum , recte de utrisque subditur : Qui aedificat in caelo ascensionem suam , et fasciculum suum super terram fundabit . 
Non ait solummodo ; qui ascendit in caelum ; sed ; qui aedificat in caelo ascensum suum ; ut non transitoria haec eius ascensio intelligatur , tamquam ad conuersationem terrenam ipse iterum reuertatur , sed absque huiusmodi reuersione firmam ibi deinceps habeat mansionem . 
Fasciculum suum iam in caelo consistens super terram fundauit , cum ipso Spiritu sancto corda discipulorum adhuc dissolute , et timore mortis titubantia , nec ulla fortitudine animi solidata , per Spiritum sanctum in modum fasciculi tam sibi quam inuicem summae caritatis uinculo astrinxit , et sic etiam super terram eos fundauit , hoc est in omnibus confirmauit bonds , ut ipsi etiam in Ecclesia quaedam aliorum fierent fundamenta , iuxta illud quod de ipsa praedixerat Psalmista : Fundamenta eius in montibus sanctis . 
Aquas autem maris salsas esse constat . 
Et amplius bene ait : Vos estis sal terrae quo uidelicet terrena corda condienda sunt , et uestra praedicatione quasi quodam sale sapientiae in bonis moribus componenda . 
Aquae itaque huius salis uerba sunt apostolicae praedicationi . 
Istae aquae a Deo uocantur , et super terrae faciem effunduntur , dum apostoli Christi ad officium praedicationis ab ipso uocati admittuntur , non more pseudoapostolorum per se ueniunt , quales quidem Veritas arguens dicit : Omnes quotquot uenerunt , fures fuerunt et latrones . 
Tanquam si diceret : Venerunt per se , non missi a me . 
Vocat itaque Dominus aquas maris , dum apostolicae praedicationis uerba in omni genere linguarum , et per uniuersum mundum dirigit . 
Et haec non solum super terram , uerum etiam super faciem terrae fudit , dum non solum exterius sonant , uerum etiam intellecta mentem intus illuminant . 
Per faciem quippe , qua unusquisque cognoscitur , non incongrue notitia designatur . 
Super terram itaque uerba fiunt , sed usque ad faciem non peruenerunt , cum aenigmata legis uel propbetiarum uelamen habent in littera , non appertionem in intelligentia euangelica uel apostolica doctrina , quia non ita mysticis referta est uerbis : super terrae faciem effunditur , dum quae proferuntur , intellecta cognoscuntur . 
Quis uero iste sit , qui haac tanta peragit , competenter subdit : Dominus nomen illi . 
Quem cum simpliciter Dominum uocat , nec quorum sit determinat , generale ipsius dominium , et uniuersale innuit imperium , quo cuncta regit atque optime disponit in saecula saeculorum . 
Amen . 
IN FERIA QUINTA PENTECOSTES Tam ipsum diem Paschae quam Pentecostes dono Spiritus sancti legimus insigniri , ut non solum hanc , uerum etiam illam solemnitatem , quae praecipuae habentur , ad honorem quoque Spiritus sancti referendas esse sciamus . 
Ut enim Ioannes commemorat , . . cum esset sero die illo , et fores essent clausae ubi erant discipuli congregati propter metum Iudaeorum , uenit Iesus , et stetit in medio eorum , et dixit eis : ; Pax uobis . 
; Et cum haec dixisset , ostendit eis menus et latus . 
Gauisi sunt ergo discipuli uiso Domino . 
Dicit ergo eis iterum Iesus : ; Pax uobis , sicut misit me Pater , et ego mitto uos . 
; Haec cum dixisset , insufflauit et dixit illis : ; Accipite Spiritum sanctum : quorum remiseritis peccata , remittuntur eis , et quorum retinueritis retenta sunt . 
; Et quidem actum esse constat in extremae eius apparitione illarum quinque quas illo die legitur habuisse , uidelicet quinta uice apparens , tunc Spiritum daret in terra , quem postmodum de caelo missurus erat , quinta de eadem completa . 
Quam quidem missionem , et supremum Spiritus sancti aduentum , quem nunc colimus , ipse antea promiserat . 
Ego , inquit Veritas , ueritatem dico uobis : expedit uobis ut ego uadam . 
Si enim non abiero , paraclitus non ueniet ad uos ; si autem abiero , mittam eum ad uos . 
Quae est ista , obsecro , necessitas , ad Spiritus sancti aduentum , ut prius abire oporteat Christum ? 
Numquid in terra consistens , eum dare non poterat , cuius plenitudinem ipse semper habebat ? 
Quid causae extitit , ut in caelum ascenderet , tamquam missurus Spiritum de longinquo , quem dare poterat de proximo ? 
Non enim localis est Spiritus non solum diuinus , sed nec humanis , nec more corporum spiritalis natura moueri habet de loco ad locum . 
Caelum , inquit Deus , et terram ego impleo . 
Et sicut Veritas ait : Spiritus est Deus , qui ubi uult spirat , diuidens singulis prout uult . 
Cuius immensitatem et diuinitatis potentiam locis omnibus praesidentem Psalmista conspiciens , ad Dominum ait : Quo ibo a spiritu tuo , et quo a facie tua fugiam ? 
Si ascendero in caelum , tu illic es : si descendero in infernum , ades . 
Ac si aperte dicat : Si summa tua bonitas , de quo illud est : Dilexisti iustitiam , et odisti iniquitatem meis te peccatis iratum reddiderit , quo mihi patebit a praesentia tua locus fugiendi ? 
uel . 
. . tua abditus abscondendi ? 
Quem statim per hanc incircumscripti spiritus sui maiestatem ubique conspiciens praesentem , adiecit : Si ascendero in caelum . 
. . etc . 
Tanquam si diceret : Nullus mihi tutus locus refugii , tam in supernis quam in infimis , cum me persequi decreueris , cum ad quaelibet agenda tibi sint cuncta loca praesentia . 
Denique et in ipso die resurrectionis , ut iam supra meminimus , Spiritum sanctum ab eo apostolis datum esse nouimus . 
Qui ergo iam dederat in terra spiritum , quid ad eum iterum dandum necesse fait eum ascendere in caelum , tamquam eum ibi reperiret , quem in terra non haberet , aut inde illum mitteret , quem in terra iam sicut prius de se insumando dare non posses ; adeo , inquam , necesse fait ut diceret : Nisi ego abiero . 
. . etc . 
Aut fortassis haec missio Spiritus superior fuit ac maior , ut de caelo danda esset , quam illud praedictum donum in remissione peccatorum per insufflationem apostolis in terra collatum . 
Reuera longe superior et eminentior dignitate , si diligenter et illud donum discernere ualeamus . 
Ibi quippe potestas illa collata est apostotis , quae omnibus eorum uicariis , hoc est episcopis , creditur esse communis , in remittendis scilicet uel retinendis aliorum peccatis . 
Haec uero Spiritus sancti gratia , quae die Pentecostes apostolis est infusa , quanto magis est rara , tanto amplius pretiosa . 
Quid enim illae igneae linguae super apostolos apparentes , nisi summam hominis exprimunt perfectionem in tribus consistentem ? 
Tribus his , inquam , quae in omnibus bonis hominem consummant . 
Haec uero ita sunt : Illuminatio mentis , ne simplicitas eorum ullis deinceps oberraret infidelitatis tenebris , sicut et ipse Dominus eis promittens , ait : Cum autem uenerit ille spiritus ueritatis , docebit uos omnem ueritatem . 
Sed quia , ut beatus meminit Petrus , melius est non nosse uiam ueritatis , quam post agnitam retrorsum abire , post fidei lucem necesse est infundi caritatis ardorem , ut quae iam agenda esse per Deum nouimus , per eius amorem implere studeamus , qui Spiritus sanctus intelligitur . 
Unde et Apostolus : Caritas , inquit , Dei diffusa est in cordibus nostris per Spiritum sanctum , qui datus est nobis . 
Ignis itaque , in quo dispertitae apparuerunt linguae , quia ex propria natura tam lucem habet quam calorem , duas praedictas gratias tam de illuminatione fidei , uel saluberrimis documentis , quam de inflammatione caritatis diligenter exprimit . 
Forma uero linguarum , quae dispertitae memorantur , praedicatio est futura , non uno genere linguae , non in una parte per apostolos proferenda , ut non solum sihi , sed omnibus uiuant . 
Duae quippe priores gratie hominem in se moribus consummant , et beatitudine dignum efficiunt . 
Sed quia adhuc praedicare non sufficit , quasi sibi tautum ad hoc proficiens non aliis uiuit . 
Etsi enim praecepta Dei iam tenet in uita , quia tamen aliis preedicare non sufficit illa , nondum magnus est in regno caelorum , iuxta illam Domini sententiam : Qui autem fecerit et docuerit sic homines , hic magnus uocabitur in regno caelorum . 
Nullus quippe in Ecclesia maior est , quam qui praecepta Dei uiuendo custodit , et ad imitationem sui alios praedicando trahit . 
Quid ergo de apostolis aestimandum est , quorum preedicatione non pars una terrarum , sed uniuersus mundus conuersus est ad Deum ? 
Quae diuinae dona largitatis huic , quam diximus , eorum trinae gratiae poterit comparari ? 
Quam quidem ut apostoli mererentur accipere , in caelum primitus Dominum oportebat ascendere , et sic eis ibi locum quodammodo conuersationis , sicut ipse promiserat , parare . 
Unde et Paulus : Nostra , inquit , conuersatio in caelis est . 
Illuc ergo Christus conscendit opere , ut eum apostoli sequerentur mente , et tanto ardentius appeterent esse , quod Dominum suum nouerant praecessisse . 
Unde et praedictus apostolus nos adhortans ait : Quae sursum sunt , quaerite ; ubi Christus est in dexteram Dei sedens quae sursum sunt sapite , non quae super terram . 
Ut enim beatus meminit Hieronymus , nihil maius potest parari seruo , quam esse cum Domino . 
Et profecto quisquis praesentiam alicuius plurimum diligit , maioribus in absentem desideriis inardescit . 
Abire ergo in caelum eum oportuit , ut Spiritum mitteret , quia recedendo ab eis , quanto amplius ad sequendum se desideria ipsorum accendebat , tanto perceptione maioris gratiae dignos eos efficiebat . 
prius spiritum quo peccata dimitterentur dedit eis in terra , quia ubi committitur , ibidem remissio est facienda , et quisquis indulgentiam non meretur in hac uita , frustra eam expectat in future . 
Hanc ergo , Domine , per spiritum tuum , qui pro sanctis postulat , nobis hic impetra ; illic te comprehendere mereamur , quo ut te sequi tua membra ualerent , spiritum nunc illis misisti de supernis ; illum , inquam , spiritum , de quo Propheta confidens , ait : Spiritus tuus bonus deduces me in terram rectam . 
Quae enim terra recta , nisi illa uiuentium ab iniquitate penitus aliena ? 
Per hunc nobis spiritum in hac terra non recta remissionem tribue peccatorum , ut ad eam quae recta , per eius ueniamus ducatum , Saluator mundi , qui cum Patre et eodem Spiritu unus es Deus in aeternum , et ultra . 
Amen . 
DE SANCTO PETRO Beati Petri apostolorum principis solemnitas tanto celebrius ab Ecclesia ueneranda est , quanto ipsi a Domino amplior principatus in Ecclesia concessus est . 
Ipsum quippe quasi fundamentum Ecclesiae Dominus collocauit , cum in confessione fidei suae , qua dictum est : Tu es Christus Filius Dei uiui tamquam in petra quadam firmissima Ecclesiam suam aedificandam esse praedixit : et ei specialiter ligandi atque soluendi potestatem commisit . 
Cuius quidem petrae fundamentum beatus considerans Cyprianus in epistola quadam ad Iuuaianum ita meminit : Manifestum est autem et per quos remissa peccatorum dari possit . 
Nam Petro primum Dominus , super quem aedificauit Ecclesiam , dedit ut id solueret in terris quod ille soluisset . 
Idem de eodem ad Quintum : Petrum quem primum Dominus elegit , et super quem aedificauit Ecclesiam suam . 
Ambrosius quoque ipsum Petrum , super quem , etc . 
, intelligens , quodam loco ait : Hoc , ipsa petra Ecclesice canente , culpam diluit . 
Et Hieronymus ad Marcellam de fide nostra et Montani haeretici dogmate scribens , de hoc ipso ait : Si igitur apostolus Petrus , super quem Dominus fundauit Ecclesiam . 
. . etc . 
Quanta autem firmitas et constantia Petri esset in fide , ut hinc ipse merito petra uocaretur , Dominus ipse alibi protestatur , dicens : Ego pro te rogaui , Petre , ut non deficiat fides tua . 
Ac si diceret : Quantumcumque alii titubent , quantumcumque de morte mea desperent , tua fides inconcussa manebit . 
Ex qua quidem fidei firmitate , et ipse Petrus fratres confirmare admonetur , cum statim ei a Domino dicitur : Et tu aliquando conuersus confirma fratres tuos . 
Neque enim credendum est tunc fidem Petri defecisse , cum diuina dispensatione Dominum permissus est negare , ex infirmitate scilicet carnis et timore mortis . 
Hic est Petrus , ut dictum est , tamquam unicum caeterorum firmamentum et confirmatio , cui post trinam amoris sui confessionem , Dominus oues suas et agnos committens , ipsum totius Ecclesie summum constituit pastorem . 
Unde et merito sedes eius , quam passionis suae martyrio decorauit , inter uniuersas Ecclesias primatum accepit , ut sicut ille omnibus apostolis , ita episcopatus eius praelatus sit caeteris . 
Scimus antiquitus tres tantum patriarchatus , hoc est tres principales episcopataum sedes Ecclesiam habuisse , romanam scilicet , alexandrinam , antiochenam . 
Quarum quidem dignitas ad honorem beati Petri maxime respicit ; cum uidelicet tam antiochena quam romana sedes eius propriae fuerint , et tertia , id est alexandrine , Marco eius discipulo cesserit . 
Hic est Petrus post Christum , quasi alter Elisaeus post Eliam . 
Legimus post raptum Elie , ad Elisreum filios prophetarum congregatos esse , eosque iuxta fluenta Iordanis in casulis habitantes , quasi monasticam et coenobialem uitam cum ipso duxisse . 
De quorum conuersatione beatus Hieronymus quodam loco meminit , dicens : Filii prophetarum , quos monachos legimus in Veteri Testamento . 
. . etc . 
Sicut autem tunc ad Elisaeum illi , ut diximus , sunt congregati , monastice et communiter eum ipso uiuentes ; ita et post ascensionem Domini , fideles ad Petrum adunati hanc uitae perfectionem uel etiam maiorem arripuerunt . 
Quod quidem in Actibus Apostolorum Lucas diligenter describens : Multitudinis , inquit , credentium erat cor unum et anima una , nec quisquam eorum quae possidebat aliquid suum esse dicebat , sed erant illis omnia communia . 
Constat etiam Elisaeum , quia uidit Eliam , quando a se tollebatur , duplicatum spiritum Eliae , id est ampliorem gratiam in miraculis accepisse . 
Qui non solum uiuus sicut Elias mortuos suscitauit , uerum etiam mortuus cum tactu ossium quorum defunctum uiae reddidit . 
Quid est Eliam intueri , quando sustollitur , in caelum scilicet aereum , nisi Christum ad Patrem ascendentem cernere , hoc est eum Patre non esse inferiorem credere , sed per diuinitatis naturam ipsum ei tamquam aequalem occurrere ? 
Unde et Psalmista : A summo caelo egressio eius , et occursus eius usque ad summum eius . 
Summum quippe caelum Dei Patris excellentiam dicit , qui per hoc quod ab alio non est , summus per existentiam dicitur potius quam per dignitatem . 
Ex hoc utique caelo Filius nascendo procedit , quia Platoni mens ex summo Deo nata dicitur , hoc est sapientia de ipsa Patris substantia existens tamquam genita . 
De hoc quidem egressu generationis Filii de Patre illud est propheticum : Et egressus eius ab initio a diebus aeternitatis . 
Et ipse Filius : Exiui , inquit , a Patre . 
Qui ne inferior uel indignior Patre uideretur , occursus eius usque ad summum eius adnectitur , quia per plenitudinem diuinitatis Patri coaequalis assurgit . 
Cuius quidem aequalitatis dubitationem ipse increpans in Maria dicit : Noli me tangere , nondum enim ascendi ad patrem meum . 
Ac si diceret : Non es me digna manibus tuis contingere in ferris , quae nondum fide me tamquam Patri aequalem contingis in supernis , quod est , me nondum tibi ad Patrem ascendisse ; hoc est , te nondum credere me illi per plenitudinem diuinitatis aqualem occurrere . 
Quod quia Petrus caeteris firmior in fide amplius credidit , quasi alter Elisaeus Eliam sustolli uidit . 
Unde et spiritum Eliae quasi geminatum uel multiplicatum accipere meruit , qui ab ipso Christo maiorem miraculorum gratiam accepit , quam ipse Christus per semetipsum exhibuit , sicut et ipse antea promiserat , dicens : Qui credit in me , opera quae ego facto et ipse faciet , quia ad Patrem uado hoc est in corde ipsius per fidem ad aequalitatem Patris conscendo . 
Quo itaque Petrus in hac fide firmior extitit , maioirem quam caeteri gratiam miraculorum meruit . 
Qui non solum infirmos et umbra corporis curauit , uerum etiam eadem umbrae suae uirtute dicitur suscitasse . 
Unde Augustinus in Psalmo CXXX : In Christo , inquit , maiora fecisse uidentur apostoli , quam ipse Dominus Iesus . 
Ad uocem Domini surrexerunt mortui . 
Ad umbram transeuntis Petri surrexit mortuus . 
Isidorus de Vita et Obitu sanctorum Patrum : Simon Petrus praeteriens , umbra mortuos suscitauit . 
Quod ergo Dominus ait : Qui credit in me , maiora horum faciet ut dixit generaliter quicumque , sic specialiter ad singularem constantiam fidei Petri uisus est retulisse . 
Mirabilius autem fuit miraculum umbra , Petri , quam fimbriae Christi . 
Fimbria quippe aliquid ueritatis habet , umbra uero similitudinem tenet , et illa permanet , haec praeterit . 
Quod si post hanc miraculorum gratiam , dignitatem quoque honoris , quam Petrus a Domino est adeptus , consideremus , uidebimus sedem Petri ipsi quoque propriae sedi Dei , quam ab initio Ierosolymis habuit , praeminere , ut ex hoc etiam quodammodo in terris Christus uideatur praeferre . 
Quis enim nesciat ipsam quoque ierosolymitanam Ecclesiam , sicut et caeteras , romanae subiacere ? 
Quam tamen Ecclesiam ipsum fratrem Domini Iacobum primum habuisse constat episcopum ; nec tamen illa eius prima cathedra uel caeterorum apostolorum festiuitatem in Ecclesia meruerunt , ut hoc soli Petro priuilegium reseruaretur . 
Qui etiam successoribus suis in Syluestro papa id propriis acquisiuit meritis , ut deinceps romanus pontifex uicarius quoque Constantini in urbe imperiali ab ipso constitutus , a quo et insignia , quae hanc exornant dignitatem concessa sunt ; quasi iuxta ordinem Melchisedech perfectus tam sacerdotali quam regia praemineret dignitate , ut in Ecclesia Petrus , in urbe Cesar habeatur . 
Geminam quippe gratiam tam in constantia fidei quam in feruore dilectionis adeptus , tam ecclesiasticam quam regiam meruit sibi monarchiam uindicare . 
Caeteris quippe discipulorum opinionem hominum magis , quam assertionem suam de Christo proferentibus , et cum ipse Dominus ab eis requisisset : Vos autem quem me esse dicitis ? 
quasi adhuc haesitando reticentibus , Petrus ut fluctuantes confirmaret respondere non distulit : Tu es Christus Filius Dei uiui . 
Unde statim specialiter ac solus beatus a Domino praedicatur , ac singulariter priuilegium ecclesiasticae potestatis suscipere meretur , cum ei a Domino totum caelorum regnum , non pars , ei commendandum a Christo promittitur : Tibi dabo , inquit , claues regni caelorum . 
Quamuis enim generahiliter dictum sic omnibus apostolis : Quaecumque ligaueris super terram . 
. . etc . 
soli tamen Petro insuper claues regni caulorum datae sunt . 
Sicut enim multae ciuitates sunt in uno regno , ita multae partes in populo christiano . 
Regnum itaque Christi uniuersalis est Ecclesia , ita in potestatem Petri tradita , ut nihil in ea fieri nisi ordinatione uel permissione liceat romani pontificis ; nullus alius generalem super omnes habet excommunicationem uel absolutionem . 
Qui etiam nonnullis discipulorum recedentibus , et omnibus plurimum dubitantibus , cum eis Dominus requireret : Numquid et uos uultis abire ? 
tamquam scilicet in quodam anxietatis articulo constitutus , nequaquam reticere Petrus sustinens respondit : Domine , ad quem ibimus ? 
Verba uitae aeternae habes . 
Ex hac denique intrepidus constantiae quam tunc in animo gerebat , et maxima semper dilectione flagrabat , profiteri non timait : Etsi omnes scandalizati fuerint in te , ego nunquam scandalizabor . 
Et rursum : Etiamsi oportuerit me mori tecum , non te negabo . 
Et iterum : Domine , tecum paratus sum ; et in carcerem et in mortem ire . 
Non enim minori caritate succensus , quam fuerat fide firmus . 
Quae namque illa erat in eo amoris flamma , cum Dominum nec pro redemptione sue pati toleraret , cum ei passionem suam praedicenti responderet : Propitius esto tibi , Domine , ne fiat hoc . 
Quem denique zelum amoris in ipsa captione Domini caeteris omnibus fugientibus ita exhibuit , ut in tanto trepidationis articulo , seruo principis aurem amputaret . 
A qua quidem ultione nec caeteris Dominum comprehendentibus parceret , nisi ab ipso Domino cito correptus fuisset . 
Memor itaque illius dominici sermonis : Maiorem hanc dilectionem nemo habet , quam ut animam suam ponat quis pro amicis suis morti se opponebat a qua Dominum liberare uolebat . 
Qui contra uitia ipsamque radicem omnium malorum cupiditatem quanto armaretur zero , uindicta illa in Ananiam et uxorem eius patenter ostendit ; quos non gladio sicut dictum seruom percussit , sed mirabilius serui sui uirtute peremit . 
Tolerauit diu Dominus auaritiam Iudae , iste nec ad momentum sustinuit sacrilegium cupiditatis commissae . 
Quo enim amplioris zeli uirtute feruebat , omne uirtuti contrarium minus tolerabat , et quo se amplius a Domino sublimari nouerat , magis se pro Domino semper humiliare studebat . 
Unde et ad passionem crucis tandem ueniens , quo uidelicet genere mortis Dominum maxime secutus est , sicut ei antea praedixerat , non tam de passione sua trepidus , quam de honore Domini sollicitus , nequayuam crucifigi se permisit ut Dominum , sed capite deorsum uerue pedibusque sursum erectis , ex ipsa quoque corporis sui positione augmentum elegit poenae . 
Ex qua etiam sua humiliatione quantum a Domino meruit exaltari , dubium non potest esse , a cuius etiam honore nec id reu alienum esse , quod quantocius mundi caput preminebat romana sedes , eius facta est , ut hoc etiam iure in toto mundo principatum obtineret . 
Per eam uidelicet omnium regnorum principem , quam ipse proprio sanguine Domino consecrauit , et hoc tanquam indissolubili bitumine quasi aliarum fundamentum fundauit . 
Ad cuius insuper ciuitatis gloriam id a nomino collatum est , ut cum caeterae sedes apostolorum reliquiis eorum sint priuatae , hoc de romana Dominus non tulerit , ne ad comparationem eius caetera , possint gloriari ; imo et de corpore coapostoli Pauli eam uoluit insigniri , ut haec quoque ciuitas ex his duobus gratia , donis quasi geminatum acciperet spiritum , sicut et de hoc Elisaeo nostro praefati sumus . 
Unde factum est , ut haec ciuitas a duobus fratribus Remo uidelicet et Romulo prius aedificata , multo felicius a maioribus fratribus Petro et Paulo sit postmodum in Christo fundata . 
His duobus tota distributa est gratia quae ad totius mundi confessionem sufficeret , cum Petrus in miraculis , Paulus emineret in uerbis . 
Que uidelicet duo ipse Paulus distinguens , ait : Iudaei signa petunt , et Graeci sapientiam quaerunt . 
Ne quem forte moueat , quod ex priuilegio diuini amoris , Ioannes Petro praeferri uidebatur in meritis , cum iste plus a Domino diligeretur , sicut ille amplius Dominum diligere creditur , agnoscat , secundum beatum Augustinum , hoc nequaquam de personis ipsis esse accipiendum , sed de duabus uitibus per eos significatis intelligendum . 
Nec enim dubitat eum , qui plus diligit Christum , esse meliorem , nec eum qui plus a Christo diligitur , beatiorem . 
Quod si cui forte displiceat nos ad mysterium hic declinare , nec in ipsis personis ueritatem historite dissentire , si in eo , ut opinamur , Ioannes magis a Christo diligi dicatur , quod Christus maiorem ei caritatem uel familiaritatem exhibebat in opere , tum pro munditia carnis , qua ille tanquam uirgo praeminebat , tum etiam quia pro iuuenili aetate maiorem circa eum prouidentiae curam habebat . 
Plus igitur ipsum Christus amare dicitur per effectum operis , non per affectum dilectionis . 
Habeat itaque Ioannes hunc dilectionis effectum a Domino tamquam uirgo , ita tamen ut martyri , et per affectum amoris meliori non inuideat Petro . 
Utrique autem suis nos magnis meritis ita iuuent apud Dominum , ut ad eorum pertingere ualeamus consortium . 
IN CONVERSIONE SANCTI PAULI Praecipui gentium doctoris conuersio tanto deuotius a conuersis per eum gentibus est celebranda , quanto ipsas ipsi amplius esse constat obnoxias . 
Sola eius conuersio , per quam uniuersus conuersus est mundus , uel diligentius de fide instructus , ac perfectius edoctus , solemnitatem in Ecclesia meruit obtinere . 
Solus inter apostolos ipse est , qui propheticis praeconiis olim mundo promissus est , aeque propriis uaticiniis designatus , et a caeteris discretus itaque segregatus . 
Hic est rhinoceros seu monoceros ille diuinis hodie loris adstrictus , qui pristinam feritatem deposuit , et Domini iugo deditus , diuinumque aratrum trahens , glebas uallium frangere coepit . 
De cuius mirabili conuersione et ipse Dominus ad beatum Iob loquens , et uirtutem suam , qua id potuit , magnificans , ait : Numquid rhinoceros uolet seruire tibi ? 
[ ac si diceret : sicuti mihi ] aut morabitur ad praesepe tuum ? 
Numquid alligabis rhinocerotem ad arandum loro tuo , aut confringet glebas uallium post te ? 
Numquid habebis fiduciam in magna fortitudine eius , et derelinques ei labores tuos ? 
Numquid credes ei , quod reddat sementem tibi , et aream tuam congreget ? 
Quod beatus Gregorius , libro Moralium XXXI , de beato denique Paulo diligenter exponit : Rhinocerotus , inquit , indomitae omnino naturae est , ita ut si quando captus fuerit , teneri nullatenus possit . 
Impatiens quippe , ut fertur , illico moritur . 
Eius uero nomen latina lingua interpretatum sonat : in nare cornu . 
Rhinocerus , qui etiam monoceros graecis exemplariis nominatur , tantae esse fortitudinis dicitur , ut nulla uenantium uirtute capiatur . 
Sed sicut hi asserunt , qui describendis staturis animalium laboriosa inuestigatione sudauerunt , uirgo ei puella proponitur . 
Quae uenienti sinum aperit , in quo ille omni ferocitate deposita caput deponit . 
Sicque ab eis , a quibus capi quaeritur , repente uelut eneruus inuenitur . 
Buxei quoque coloris esse describitur . 
Qui etiam cum elephantis quando certamen ingreditur , eo cornu quod in nare singulariter gestat , uentrem aduersantium ferire perhibetur ; ut cum ea quae molliora sunt uulnerat , impugnantes se facile sternat . 
Potest ergo per hunc rhinocerotem , uel certe monocerotem , unicornem , ille populus intelligi , qui dum de accepta lege non opera , sed solam inter cunctos homines elationem sumpsit , quasi inter caeteras bestias cornu singulari certauit . 
Inde passionem suam Dominus , propheta canente , praenuntians ait : ; Libera me de ore leonis , et a cornibus unicornium humilitatem meam . 
; Tot quippe in illa gente unicornes uel rhinocerotes extiterunt , quot contra praedicationem ueritatis de legis operibus gloriati , et fatua elatione confisi sunt . 
Beato igitur Iob Ecclesiae typum tenenti dicitur : ; Numquid uolet rhinoceros seruire tibi ? 
; Ac si dicatur : nunquid illum populum , quem superbire in nece fidelium stulta sua elatione considerans , sub iure tuae praedicationis inclinas ? 
subaudis : ut ego , qui et contra me illum singulari cornu extolli conspicio ; et tamen mihi , cum uoluero , protinus subdo . 
Sed hoc melius ostendimus , si de genere ad speciem transeamus . 
Ille ergo ex hoc populo et primus in superbia , et postmodum praecipuus testis in humilitate nobis ad medium [ Paulus ] deducatur , qui , dum contra Deum se quasi de custodia legis nesciens extulit , cornu in nare gestauit . 
Unde et hoc ipsum naris cornu per humilitatem postmodum inclinans dicit : ; Qui prius fui blasphemus , et persecutor , et contumeliosus , sed misericordiam consecutus sum , quia ignorans feci . 
; In nare cornu gestabat , qui placiturum se Deo de crudelitate confidebat , sicut ipse postmodum semetipsum redarguens dicit : ; Et proficiebam in iudaismo supra multos coaetaneos meos in genere meo , abundantius aemulator existens paternarum mearum traditionum . 
; Huius autem rhinocerotis fortitudinem omnis uenator extimuit , quia Sauli saeuitiam unusquisque predicator expauit . 
Scriptum namque est : ; Saulus autem adhuc spirans minarum et caedis in discipulos Domini . 
. . etc . 
; Cum flatus nare reddendus trahitur , spiratio uocatur , et illud saepe per odorem nare deprehendimus , quod oculis non uidemus . 
Rhinocerus ergo iste nare gestabat cornu quo percuteret ; quia minarum et caedis spirans , postquam praesentes interfecerat , absentes quaerebat . 
Sed ecce omnis ante illum uenator absconditur , omnis homo , id est rationale sapiens , opinione mortis eius effugatur . 
Ut ergo hunc rhinocerotem capiat , sinum suum uirgo , id est secretum suum , ipsa per se inuoluta carne Dei sapientia expandit . 
Scriptum quippe est quod cum Damascum pergeret , subito circumfulsit eum die media lux de caelo , et uox facta est , dicens : ; Saule , Saule , quid me persequeris ? 
; Qui prostratus in terra respondit : ; Quis es , Domine ? 
; Cui illico dicitur : ; Ego sum Iesus Nazarenus quem tu persequeris . 
; Virgo nimirum rhinoceroti sinum suum aperuit , cum Saulo incorrupta Dei sapientia incarnationis suae mysterium de caelo loquendo patefecit . 
Et fortitudinem suam rhinocerotus perdidit , quia prostratus humi , omne quad superbum tumebat amisit . 
Qui dum sublato caelorum lumine , manu ad Ananiam ducitur , patet iam rhinocerus iste quibus Dei loris astringitur , quia uidelicet uno in tempore caecitatis praedicationis baptismate ligatur . 
Qui etiam ad Dei praesepe ligatus moratus est , quia ruminare uerba Euangelii dedignatus non est . 
Ait enim : ; Ascendi Ierosolymam cum Barnaba assumpto et Tito . 
Ascendi autem secundum reuelationem , et contuli cum illis Euangelium . 
; Et qui prius ieiunus audierat : ; Durum est tibi contra stimulum calcitrare ? 
; mira postmodum uirtute praesidentis pressus ex uerbi pabulo uires obtinuit , et calcem superbiae amisit . 
Loris quoque Dei non tantum a feritate restringitur , sed quod magis sit mirabile , ad arandum ligatur : ut non solum homines crudelitatis cornu non impetat , sed eorum etiam refectioni seruiens , aratrum praedicationis trahat . 
Ipse quippe de euangelizantibus quasi de arantibus dicit : ; Debet enim in spe qui arat , arare , et qui triturat , in spe fructus percipiendi . 
; Qui ergo tormenta prius fidelibus irrogauerat , et pro fide postmodum flagella libenter portat : qui scriptis etiam epistolis humilis ac despectus pruedicat : qui dudum terribilis impugnabat , profecto bene ligatus sub aratro desudat ad segetem , qui uiuebat in campo male a timore liber . 
De quo recte dicitur : ; Aut confringet . 
. . etc . 
; Iam scilicet Dominus quorumdam mentes intrauerat , qui illum ueraciter humani generis redemptorem credebant . 
Qui tamen cum nequaquam a pristina obseruatione recederent , cum dura litterae praedicamenta custodirent , eis pradicator egregius dicit : ; Si circumcidamini , Christus uobis nihil proderit . 
; Qui ergo in humili mente fidelium legis duritiam redarguendo contriuit , quid aliud quam in ualle post Dominum glebas fiegit , ne uidelicet grana seminum quae excussus aratro fidei sulcus cordis exciperet , per custodiam litterae pressa deperirent . 
De quo adhuc bene subditur : ; Numquid fiduciam habebit . 
. . etc . 
? 
; In rhinocerotis huius fortitudine fiduciam Deus habuit , quia quanto illum crudelius dura sibi inferentem pertulit , tanto pro se constantius tolerantem aduersa praesciuit . 
Cui labores etiam , quos ipse in carne pertulerat , quia conuersum illum usque ad imitationem propriae passionis traxit . 
Unde et per eumdem rhinocerotem dicitur : ; Suppleo ea que desunt passionum Christi in carne mea . 
; De quo adhuc subditur : ; Numquid credes ei quod reddat seminantibus , et aream tuam congreget ? 
; Consideremus paulum quis fuerit , cum ab ipsa adolescentia lapidantium adiutor existeret , cum alia Ecclesiae loca uastaret , et acceptis epistolis , uastanda alia peteret , cum mors ei fidelium nulla sufficeret , sed semper ad aliorum interitum aliis extinctis anhelaret ; et profecto cognoscemus , quia tunc nullus fidelium crederet , quod ad iugum Deus suae fortitudinis feritatem elationis inclinaret . 
Unde et Ananias uoce dominica hunc et postquam conuersum audiuit , extimuit dicens : ; Domine , audiui a multis de uiro hoc , quanta mala sanctis tuis fecerit in Ierusalem . 
; Qui tamen repente commutatus , ab hoste prtedicator efficitur , et in cunctis mundi partibus redemptoris sui nomen insinuat , supplicia pro ueritate tolerat , pati se quae irrogauerat exultat . 
Alios blandimentis uocat , alios ad fidem terroribus reuocat . 
Istis regnum pollicetur caelestis patriae , illis minatur ignes gehennae . 
Hos per auctorem corrigit , illos ad uiam rectitudinis per humilitatem trahit , atque in omni latere ad manum se sui rectoris inclinat . 
Et tanta arte Dei aream congregat , quanta illam prius elatione uentilabat . 
Sed neque hoc abhorret a Paulo , quod rhinoceros buxei coloris dicitur , et elephantorum uentres cornu ferire perhibetur . 
Quia enim uiuere sub rigore legis assueuit , arctius in illo caeteris custodia unius cuiusque uirtutis molliuit . 
Quid enim per colorem buxeum , nisi abstinentia , pallor exprimitur ? 
Cui ipse se tenaciter adherere testatur dicens : ; Castigo corpus meum , et in seruitutem redigo , ne forte cum aliis predicauerim , ipse reprobus efficiar . 
; Qui diuinae legis eruditione praeditus , dum aliorum ingluuiem redarguit , cornu elephantos in uentrem ferit . 
In uentremque elephantos percusserat , cum dicebat : ; Multi ambulant , ; quos saepe dicebam uobis . 
Nunc autem et flens dico , inimicos crucis Christi . 
; Quorum finis interitus , quorum Deus uenter est , et gloria in confusione ipsorum . 
; Et rursum : ; Huiusmodi Christo Domino non seruiunt , sed suo uentri . 
; Cornu suo igitur rbinocerotus iste non iam homines , sed bestias percutit : quando illas Paulus doctrinae sux fortitudine nequaquam perimendos humiles impetit , sed superbos uentris cultores occidit . 
Quod si de praedicta Iob gentilis regis prophetia transire ad patriarcharum uel prophetarum uaticinia iuuat , primum illud nobis occurrit , quod in benedictione nouissimi et dilectissimi filii sui Beniamin , Iacob patriarcha praedixit , in typo uidelicet huius apostoli , qui de tribu Beniamin , sicut ipsemet asserit , fuit . 
Beniamin , inquit , lupus rapax : mane comedet praedam , et uespere diuides spolia ( uel secundum aliam translationem : ; diuides escas ; ) . 
Libet autem ea quae de Beniamin fuerunt altius repetere , ut quod congrue singula Paulo aptari possint , euidenter appareat . 
Beniamin ergo inter fratres nouissimus , et petri carissimus , matrem suam Rachel nascendo peremit . 
Quae quidem moriens eum Beniamin , id est filium doloris mei , nuncupauit . 
Pater uero postea commutans , ipsum Beniamin , id est filium dextrae , uocauit . 
Beniamin itaque , fratres , fratrum nouissimus , et petri dilectissimus Paulus ipse est , qui nouissime post apostolos a Deo uocatus , tanto extitit Deo carior , quanto in meritis fuit excellentior . 
De quo Hieronymus ad Paulinum : Paulus , inquit , nouissimus in ordine , primus in meritis est ; quia plus omnibus laborauit . 
Constat insuper eum non solum martyrem , sed et uirginem extitisse ; ut quae in Petro et Ioanne apostolo diuisae uidentur meritorum palmae , in ipso reperiantur coniunctae . 
De praerogatiua autem uirginalis palmae ipsius illud est Ambrosii in prima ad Corinthios : Dico autem non nuptis . 
. . etc . 
: Non diceret : ; Bonum est innuptis ut sint sicut et ego ; , nisi esset integer corpore ; nec diceret : ; Omnes homines uolebam esse sicut meipsum ; . 
Si enim habuit uxorem , et hoc dixit , uirgines esse noluit . 
Sed absit . 
Sic enim a pueritia spiritu ferbuit , ut huius rei studium non haberet ; quippe cum iuuenculus anticipatus sit a gratia nei . 
In eo adiuuatur quis quod uidetur auiditate mentis appetere . 
Item in epistola II ad Corinthios : ; Omnes apostoli , excepto Ioanne et Paulo , uxores habuerunt . 
; Hinc Hieronymus docet , ad Eustochium uirginem inter caetera sic scribens : ; De uirginibus , inquit Apostolus , praeceptum Domini non habeo ; , quod ipse ut esset uirgo non fait imperii , sed propriae uoluntatis . 
Nec enim audiendi sunt , inquit , qui eum uxorem habuisse confingunt , cum suadens perpetuam castitatem intulerit : Volo autem omnes esse sicut meipsum . 
Qui etiam in libro Hebraicorum Nominum , et ipsa interpretatione nominis Pauli excellentiam eius commendans , ait : Paulus mirabilis siue electus . 
Interpretatur quem Dominus ipse uas electionis uocauit , et tam uita quam doctrina inter apostolos mirabilem fecit . 
Beniamin , ut dictum est , nascens matrem parientem peremit , que prae dolore partus moriens , Benonim eum , id est filium doloris , appellauit . 
Pater uero nomine commutato , eum Beniamin , id est filium dextrae , nominauit . 
Paulus quippe in Christo iam renascens , matrem suam Iudaeam , quae eum in doctrina legis genuerat et educauerat , quasi peremisse dicitur ; cum prmcipue carnalium obseruationum praecepta , in quibus uiuebant , euacuauerit , et totam eorum gloriam ad nihilum redegerit , quasi de utero matris exiens , et a schola synagogae per conuersionem recedens , iuxta quod ipsemet ait : Qui me segregauit ex utero matris meae , et uocauit per gratiam suam . 
Unde et hene mater eum Benonim , id est filium doloris sui , uocauit : quia quo plus errorem eius Paulus infestauit , amplius eam dolere fecit , et quo prae sapientiae sum excellentia gratior extiterat habitus , amplius eam contristauit amissus . 
autem pater nomen commutare uoluit , ut potius eum filium dexterae , id est prosperitatis seu fortitudinis appellaret quam doloris : quia , ut hic diximus , interitus synagogae , qui per Paulum factus est , in prosperitatem potius fidelium et communem Ecclesiae exultationem , quam in dolorem reputandus est . 
Qui etiam qua fortitudine animi uiguerit , innumerae in eum persecutiones indicant . 
Quod uero dicitur mane rapere praedam , et uespere escas diuidere , significat eum primitus persecutorem Ecclesiae foisse , et postea ei uerbi refectionem doctrina sute praedicationis administrasse . 
Quod autem iuxta aliam translationem dicitur distribuere spolia , significat eum posteaquam conuersus est multas animas diabolo eripuisse , et quasi spolia , fugato hoste , hos retinuisse : quod postea per ecclesiastica officia , uel qucecumque fidelium ministeria ordinauit . 
Hieronymus uero in libro Hebraicarum Quaestionum asserit secundum Hebraeos , quod altare in quo immolabantur hostiae et uictimarum sanguis ad basim illius fundebatur , in parte tribus Beniamin erat . 
Quod quidem conuenienter iste christiani sanguinis effusor intelligit , de quo scriptum est : Spirans minarum et caedis in discipulos Domini , ubi Christi membra tanquam lupus oues laniaret in terris . 
Ut autem de patriarchis ad prophetas transeamus , quid de hoc Beniamin nostro maximus ille regum et prophetarum Dauid praedixerit , audiamus . 
Praeuenerunt principes coniuncti psallentibus , in medio iuuencularum tympanistriarum . 
In ecclesiis benedicite Deo Domino de fontibus Israel . 
Ibi Beniamin adolescentulus in mentis excessu . 
In initio quippe nascentis Ecclesia , apostoli principes eius in electione praecesserunt , quia prius a Christo sunt electi , per quos conuerterentur caeteri . 
Qui si non tantae perfectionis fuerunt ut uerbo praedicationis altos generare possent , psallentes tamen , id est psalmum in bona operatione habentes dicuntur . 
Psalmus quippe , id est melodia instrumenti , quod psalterium dicitur , impulsione manuum in cordis affectum bonae operationis actiones significat . 
Manibus quippe ad operandum magis quam caeteris utimur membris . 
Ideoque per menus opera significantur . 
Principes itaque in Ecclesia coniuncti sunt psallentibus , quia qui uerbo praedicationis insistunt , subiectis plebibus , quae ad hoc non aufficiont , sed tamen bona operantur quae possum , in una fide sociantur . 
Praelatis autem et subiectis plebibus , adolescentulas tympanistrias coniungit , id est uitam continentium , qui magnae tympanum mortificationis gestant , et tanto ad nouitatem Christi amplius accedunt , quanto a uetustate primi hominis longius recedunt . 
Quasi ergo in medio istarum duo praemissi ordines consistunt , quia uita continentium quo maioris est meriti , amplius rectorum et subiectorum plebium ordines quasi ambiendo suis uirtutibus munit , et orarionibus protegit . 
Sed quia tam continentes quam subditae plebes de doctrina praedictorum principum , quasi de haustu quorumdam fontium imbountur , hortatur ut de his fontibus Deum maxime glorificemus , qui tales Ecclesie suae praeesse disposuit . 
Quorum ille Beniamin noster , quo perfectioris doctrinae aqua imbuit corda fidelium , tanto rectius a Domino uas electionis , et crater praeclare nuncupatur . 
De cuius excellentia statim adnectitur : ; Ibi ; , hoc est inter illos fortes , quasi unus ex ipsis est Beniamin per electionem , ut dictum est , nouissimus , sed per dignitatem primus . 
De cuius excellentia et gratia singulari ei collate statim subditur : In mentis excessu hoc est in extasi mentis factus , et tanta contemplatione usque ad tertium caelum assumptus , et supra hominem raptus , ut ipsemet ignoret utrum in illa sublimitate reuelationis anima eius in corpore fuerit , an extra . 
Cum enim Dominus Moysi quaerenti cum uidere respondit : Non uidebit me homo et uiuet profecto supra hominem fuisse tunc uidetur , qui tanta uisione in caelestibus fruebatur , ubi tanta se audisse commemorat , quae homini loqui non liceat . 
Quanto autem ibi perfectius instructus fuit , tanto nobis perfectiorem doctrinam reliquit . 
Quae quidem doctrina quantum caeteris praeferatur , non solum a christianis , uerum et a philosophis non ignoratur . 
Ipse quippe coapostolus eius atque apostolorum princeps Pauli Epistolas , in quibus tamen se reprehendi nouerat , plurimum commendans : Et sicut carissimus , inquit , frater noster Paulus secundum datam sibi sapientiam scripsit uobis . 
Sicut in omnibus epistolis loquens de his in quibus sunt quaedam difficilia intellectu , quae indocti et instabiles deprauant , sicut et caeteras Scripturas , ad suam ipsorum damnationem . 
Hinc et Hieronymus Pammachio scribit : Paulum apostolum quotienscumque lego , uideor non mihi uerba audire , sed tonitrua . 
Quantus autem et apud philosophos habitus sit qui eius uel praedicationem audierant , uel scripta uiderant , insignis ille tam eloquentia quam moribus Seneca in epistolis quas ad eum dirigit his uerbis protestatur : Libello tuo lecto , de plurimis ad quosdam litteris , quas ad aliquam ciuitatem seu populum caput prouincia - direxisti mira exhortatione uitam mortalem contemnentes , usquequaque refecti sumus . 
Quos sensus non puto ex te dictos , sed per te : certe aliquando et ex te , et per te . 
Tanta etenim maiestas earum rerum est , tantaque generositate clarent , ut uix suffecturas putem hominum aetates , quibus institui perficique possint . 
Meminit et Hieronymus huius laudis Senecae erga Paulum in libro de illustribus Viris , cap . 
XII , ita scribens : Lucius Aunaeus Seneca Cordubensis Fotini stoici discipulus et patruus Lucani poetae , continentissimae uitae fait , quem non ponerem in catalogo sanctorum , nisi me epistolae illae prouocarent quae leguntur a plurimis Pauli ad Senecam , uel Senecae ad Paulum . 
In quibus , cum esset Neronis magister , et illius temporis potentissimus , optare se dicit esse eius loci apud suos , cuius sit Paulus apud Christianos . 
Tempus me , fratres , deficeret , si per singula laudem Pauli prosequens uirium mearum facultatem excedere praesumam . 
Sed quia scriptum est : Si quid residuum fuerit , igni comburatur Deo caetera relinquamus , et ad missarum solemnia super his hostiam laudis immolaturi nos praeparemus . 
DE SANCTO IOANNE EVANGELISTA Qui sermones in sanctorum festiuitatibus componunt , a praerogatiua , hoc est a dignitate ipsorum non incongrue sumunt exordium ; ut eorum festa tanto deuotius a fidelibus celebrentur , quanto amplius ipsorum commendatio est audita et eos Deo gratiores intelligimus , et de meritis ipsorum magis confidimus . 
Constat autem inter uniuersos apostolos , sicut et beatus meminit Augustinus , epistolam Pauli ad Galatas exponens , tres honorabiliores extitisse , Petrum uidelicet , et Iacobum , et Ioannem : qui , ut memoratus ait Apostolus , uidebantur columnae esse , quasi fulcimentum scilicet ac robur aliorum . 
Hos quippe tres familiarissimos Christi fuisse ex multis locis Euangeliorum colligimus , et his seorsum Dominum sua secreta saepius commisisse , et tanquam inseparabiles comites eos habuisse . 
His enim seorsum assumptis transfigurationis suae gloriam in monte reuelauit , et ad passionem ueniens eisdem secreto assumptis ait : Tristis est anima mea usque ad mortem . 
Sustinete hic , et uigilate mecum . 
Ad quos etiam post orationem regressus : Vigilate , inquit , et orate , ne intretis in tentationem . 
Unde patenter innuitur , quam inseparabiliter isti tres ei semper adhaeserint , quos et in gloria transfigurationis , et in agonia passionis , et tam in uigiliis quam in oratione tamquam comites indiuisos habuerit , nec a se unquam sicut caeteros separari permiserit . 
Cum itaque isti , ut dictum est , inter apostolos non dubitentur honorabiliores , quanto praemineat honore Ioannes quis dubitet , qui inter hos quoque qui honorabiliores extiterunt , priuilegio dominicae dilectionis ampliorem quemdam honorem est adeptus , et ab ipso Domino matri eius uirgini tamquani alius filius pro ipso est uirgo substitutus ? 
Sic enim utrisque cruci eius astantibus de ipsa cruce loquitur , dicens : Mulier , ecce filius tuus . 
Ad discipulum autem : Ecce mater tua . 
Ubi et ipsemet Ioannes annexuit : Ecce filius tuus dicens : Et ex illa hora accepit eam discipulus in sua . 
In sua , inquit , subaudis stipendia , et quasi uirginitatis suae praemia , non in sua quasi uxorem . 
Felix haec incomparabilis remuneratio discipuli , cui uirgine matre Saluatoris commendata , quasi lateri Christi quasi alter Christus filius ei a Domino deputatus est , ut eius gaudiis , eius colloquiis assidue frueretur , ei sedulius usque ad exitum ministraret eius corpusculum immaculatum uirgineis et quasi angelicis manibus sepulturae praepararet , et praeparatum in sepulcro componeret ; beatos illos oculos clauderet , angelicam illam faciem aptaret , et tam manibus quam caeteris membris deuote compositis officii sui deuotionem sacerdos magnus consummaret . 
Cuius sanctissimae postmodum uitae atque immarcessibili carni nec rosam martyrii , sicut nec lilium uirginitatis certum est defuisse , sequenti , ut scriptum est , agnum , quocumque ierit . 
Hic quippe et in feruentis olei dolium missus , et in exilio diutino relegatus , illud constantia mentis impleuit , quod de calice dominicae passionis bibendo Dominus antea tam ipsi quam fratri eius praedicens : Calicem , inquit , meum bibetis . 
Cuius quoque constantia et insuperabilis caritas maxime circa crucem probata est , cum ipse solus apostolis dispersis per fugam cruci assisteret intrepidus , et cum matre Domini crucifixo Domino compateretur . 
Ex qua denique perseuerantia constantiae stipendium illud quod diximus singulare de commendatione matris a nomino meruit suscipere . 
O beatum commercium ! 
O commutatio incomparabilis ! 
Abstractus a nuptiis uirgo est , et ab uxore diuisus , et a lecto concupiscentiae sequestratus , ut immaculatus immaculatam susciperet Domini matrem , filius efficeretur uirginis , et spiritalis frater Christi , potius quam maritus uxoris . 
Cui profecto tam in hoc quam in caeteris Christus quantam semper exhibuerit dilectionem , multis manifestum est indiciis . 
Soli quippe ipsi concessum est supra pectus nomini in ccena recumbere , et tamquam impauidum et fide constantem quiescere in illo imminentis passionis articulo , ubi iam omnium corda fluctuabant , ut hinc quoque constantia eius probaretur , sicut et Ionae prophetae , qui de imminente periculo , caeteris desperatis , securus in sentinam ut dormiret descendit . 
Quod quidem apostolus nequaquam praesumeret , nisi de mira eius familiaritate confideret , ut in eius gremio tamquam in stratu aliquo , et in eius pectore quasi in puluinari quodam sese reclinaret . 
De quo quidem pectore , ubi , sicut Paulus meminit , omnes sapientiae et scientiae thesauri erant absconditi , fluenta Euangelii caeteris altius exhaurire meruit : ut plus ex hac quasi dormitione sua perciperet recumbendo , quam caeteri prolixum illum coenae sermonem audiendo . 
Unde et ab ipso tantum sermo ille postmodum est descriptus , cuius spiritalibus auribus per reuelationem amplius fuerat impressus . 
Cuius etiam uitae longitudo usque ad senium porrecta atenter indicat quam necessarium Dominus ad instructionem Ecclesiae suae tamdiu eum reseruaret in mundo . 
Quem nec ita ut caeteros apostolos passionibu exposuit , nec afiligi permisit , cum et eum in feruenti oleo custodierit illaesum et ut eius citius terminaret exilium , in persecutorem eius uindictam maturauit Domitianum . 
Cuius omnibus decretis a senatu quassatis occulta Dei dispensa timle ab exilio ipse reductus fidelibus populis cum summa exultatione est restitutus . 
In quo etiam exilio quanta a Domino sit ei collata consolatio , reuelatio ibidem ei facta , qua , Apocalypsis dicitur , manifeste testatur . 
Qui etiam quan mirabilem et iucundum uitae habuerit terminum , in morte quoque circa eun summa dilectio Domini claruerit , multorum relatione didicimus . 
Solum quippe ipsum ab ipso Domino legimus inuitatum , ut ad supernum fratrum suorun conscenderet conuiuium , ut eo ueniente sic omnium compleretur gaudium . 
Qui et ut uoluit , et quando uoluit , animam suam in manus Domini commendans tam alienus extitit a dolore mortis , quam ignarus fuerat a corruptione carnis . 
Cuius denique corpus nec corruptione uel putredine corruptum in specie mannae perhibetur conuersum , ut es eius speciei candore munditia carnis probaretur immaculatae . 
Quod nonnulli quoque sanctorum iam gloria resurrectionis dona tum astruere non dubitauerunt . 
Unde illud est augustiniani sermonis in Natale Martyrum : Ut taceam quia omnia possibilia sunt Deo , et quod clausis tumulis possit corpus spirituale educere , Ioannis tantum apostoli habemus exemplum quem tumulus susceptum claudere potuit , custodire non potuit . 
Nam depositum corpus perdidit , non assumpsit . 
Hic enim clausis tumuli foribus , gratia resurrectionis ablatum est , ut constaret sepultura , nec inueniretur sepultus . 
Denique cum sacerdotes honorandi causa corpus inquirerent , reserato aditu , tumultus non potuit reddere quem suscepit . 
Cuius etiam locum , quo castissimum corpus eius tenebatur cum Euangelium scriberet , uel orationi instaret , quanta gratia Deus insignierit , Gregorius Turonensis , libro Miraculorum I , commemorat , dicens : In Epheso habetur locus , in quo hic apostolus Euangelium scripsit . 
Sunt autem in summitate montis illius proximi quatuor parietes sine tecto , ubi orationi insistens , Dominum exorabat , obtinuitque ne in loco illo imber ullus descenderet , donec ille Euangelium adimpleret . 
Sed usque hodie ita praestatur a Domino , ut nulla ibi descendat pluuia . 
Ex his itaque specialis iste dilectus Domini quam honorabilis inter caeteros , quam acceptus extiterit Deo , quantis praemineat meritis , quantis sit extollendus praeconiis , et uos , Deo dilectae uirgines , attendite , tantoque deuotius eius solemnitatem celebrate , quanto amplius eius excellentiam sanctam imitamini puritate . 
Cuius nos intercessio ita in sancto confirmet proposito , ut ad illud supernum , quo ipse inuitatus est , conuiuium perueniatis : ut illic mentem felicius quam hic carnem reficiatis , sponso uestro caelesti perenniter coniunctae , cuius praesentis uisio ipsa est summa beatitudo . 
IN ASSUMPTIONE BEATAE MARIAE Sicut ex dictis ecclesiasticorum doctorum collegimus , Domino ascendente in caelos quidam angelorum dubitantes , uel potius admirantes , de tanta glorificati hominis magnificentia , caeteros assistentes non semel interrogabant : Quis est iste rex gloriae ? 
Sic et in hodierna dominicae matris assumptione de tanta infirmi sexus exaltatione non incongrue per angelicam admirationem dictum esse credimus : Quae est ista qua , ascendit sicut aurora consurgens , pulchra ut luna , electa ut sol , terribilis ut castrorum acies ordinata ? 
Aurora quippe consurgens primam claritatem diei affert . 
Surgere autem electorum est , hoc est ad culmen uirtutum , et ad comprehendendum Deum sese attollere : sicut e contrario reproborum cadere , atque in profundum uitiorum se immergere . 
Unde ad torpentes somno negligentiae , et in sua iacentes ignauia , uox illa est exhortationis : Surge qui dormis , et exsurge a mortuis , et illuminabit te Christus . 
Surgunt quidam et per poenitentiam a morte animae quasi suscitati resurgunt , sed ad tanta uirtutum merita non excreuerunt , ut in exemplum perfectionis assumi queant , nec quasi aurora claritatem doctrinae , his qui ad perfectionem uit e se student attollere , ualent exhibere . 
Beata uero Dei genitrix quanto in uirtutibus excreuit perfectius , tanto perfectionis suae claritatem , more surgentis aurorae , amplius dilatauit , et candoris uirginei proposito prima resurgens , huius perfectionis uiam , qua solae uirgines agnum sequnntur quocumque ierit , proprio declarauit exemplo : sicut et aurora , ut dictum est , prima diei claritatem affert . 
Etsi enim nonnulli uirgines eam praecessisse credantur , sicut de Elia , uel Ieremia , uel Daniele , uel quibusdam aliis aestimant ; non hanc eos uirtutem tam ex deuotione sacri propositi quam ex necessitate quadam , atque oppressione persecutionis credimus habuisse : presertim cum eo tempore maledictioni subiacerent ex lege , qui semen in Israel non relinquerent , et quaedam legis coactiones ad nuptias compellerent . 
Usque adeo namque lex ista matrimonii uigebat , ut ipsa quoque mater Domini tam a parentibus quam a lege coacta desponsari sustineret . 
Diuina tamen reuelatione confidens uirginem quoque illum , cui et uirgo nubebat , ad uirginitatis seruandae consensum se trahere non desperabat . 
Pro quo maxime impetrando in ipso desponsationis tempore secretum orationis cubiculum tenere credenda est quo ingressus fuisse angelus memoratur ad eam missus . 
Non enim eam exterius cum secularibus feminis morantem reperit , sed abditam pudicitiae et cubiculi ostio clauso deuote Dominum orantem , et sincerae orationis puritate propositi sui concordiam Domino commendantem . 
Unde et in mediis precibus suis angelicam uisionem meruit , qua sic ad integrum confortaretur , ut et uotum uirginitatis ei Dominus custodiret , et a maledictione legis de ipsa nascendo ei pariter prouideret , et per eam in mulieribus benedictam , sicut et ipse mox angelus commemorat , uniuerso mundo benedictionem infunderet , illud ei scilicet semen largiendo , de quo Abrahae promiserat , dicens : In semine tuo benedicentur omnes gentes . 
Haec itaque tamquam aurora consurgens , prima claritate mundum illustrauit , quia prima castimoniae nitorem , et sanctae uirginitatis propositum in exemplum proposuit . 
Sed quia non satis est ad laudem ipsius unum uirginitatis bonum , si caeterorum gratia desit , lunae quoque comparatur eius pulchritudo , quia totius Ecclesiae dona in ea sunt collata , et quod per partes diuersi fideles perceperunt , in eam transfusum est totum , et quae in caeteris diuisa sunt dona , in ipsa reperiuntur coniuncta . 
Et quoniam parum est quantamcumque gratiam donorum habere , si desit in eis uirtus perseuerantiae , de qua scriptum est : Qui perseuerauerit , hic saluus erit adiunctum est : Electa ut sol . 
Non enim sicut lunae claritas solis defectui subdita est , sed in suo uigore perseuerat . 
Tria itaque in laude haius uirginis praemissa sunt . 
Primo quippe comparata est aurorae pro exemplo pudicitiae , quae per eam mundo innotuit : post modum lunae , pro plenitudine omnium gratiarum : deinde soli , pro perseuerantia in eis accepta . 
Quibus quidem donis adornata , et quasi quibusdam spiritalibus armis munita , tandem terribilis memoratur ut castrorum acies ordinata . 
Talis quippe acies et suis est amabilis , et aduersariis terribilis : si uidelicet ita ut conuenit ordinata fuerit . 
Tunc uero bene est ordinata , cum aduersus singulos . 
. . irruentes hostes prouisi sunt , qui eis resistere ualeant , ne quis locus pateat , quo irrumpere ad feriendum hostis queat . 
Scimus scriptum esse quia militia est uita hominis super terram et qui in agone illo contendit , de quo dicitur : Non coronabitur nisi qui legitime certauerit ab omnibus se abstinet , ne coronam scilicet uictoriae perdat . 
Hostes fidelis animae , et inimici satellites , qui eam suis tentationibus persequntur , daemoniaci spiritus sunt , sicut est spiritus fornicationis , et qui caeteris praesunt uitiis . 
Aduersum quos principes et potestates , ut ait Apostolus , colluctatio nobis est , qui omnibus fulti uirtutibus non apparemus . 
Nec tam de uictoria metuendi sumus illis , quam illi nobis . 
Dei uero genitrix omnium munimen est uirtutum adornata , et contra impetus quarumcumque tentationum uel uitiorum , singulariter habitu uirtutum roborata , magis illis terribilis , quam ei ipsi apparent . 
Legimus ascendenti Domino angelos astitisse , qui discipulos eius consolantes dixerunt : Viri Galilaei . 
. . etc . 
A quibus etiam caeteris prae admiratione quaerentibus angelis : Quis est iste rex gloriae ? 
responsum fuisse credimus : Dominus fortis et potens , Dominus potens in praelio . 
Et rursum : Dominus uirtutum ipse est rex gloriae . 
Utrorumque uero angelorum quasi quadam triumphali pompa deductus ad Patrem , a dextris eius consedisse noscitur . 
At uero si diligenter illum tunc occursum angelorum , et triumphalem pompam Christo exhibitam , hodiernae festiuitatis comparemus iucunditati , uidebimus plus aliquid in assumptione matris ei deferri , quam in ascensione Filii ipsi exhiberi , et huius pompae occursum illo non mediocriter digniorem . 
Soli quippe angeli ascendenti Christo occurrere potuerunt : ipse uero pariter cum tota superna curia , tam angelorum quam fidelium animarum eius animam suscepit , in qua ipse tam animam quam carnem antea susceperat . 
Nec animam solum , uerum etiam corpus ad caelos hodie sustulisse creditur , ut animae pariter et carnis glorificatione eam remuneraret , in qua , ut dictum est , simul animam et carnem decreuit assumere . 
Cui quidem rei plurimum attestatur sepulcrum uacuum penitus repertum , sicut et antea fuerat dominicum : ut ipsa quoque resurrectionis gloriam et geminam stolam adepta credatur , sicut manifeste festiua huius diei oratio continet , his uerbis : In qua sancta Dei genitrix mortem subiit temporalem , nec tamen mortis nexibus deprimi potuit . 
. . etc . 
Cum enim pramissum sit ; mortem temporalem ; patenter ostenditur , id quod subiunctum est de uinculis mortis , ad mortem illam carnis referendum esse , non ad mortem animae , cuius uinculis non detineri commune est omnibus electis . 
Quod diligenter beatus quoque Gregorius Turonensis attendens cum de transitu eius scriberet , maturae quoque resurrectionis eius gloriam asserere non dubitauit . 
Unde Miraculorum lib . 
I cap . 
IV , ita meminit : Post dominicae ascensionis gloriam , apostoli Domini cum beata Maria matre eius in unam congregati domum , omnia ponebant in medio , nec quisquam suum aliquid esse dicebat , sed unusquisque cuncta possidebat in caritate , sicut sacer apostolicae actionis narrat stylus . 
Post haec dispersi sunt per regiones diuersas ad praedicandum uerbum Dei . 
Denique impleto beata Maria huius uitae cursu , cum iam uocaretur a seculo , congregati omnes sunt apostoli de singulis regionibus ad domum eius . 
Cumque audissent quia esset assumenda de mundo , uigilabant cum ea simul . 
Et ecce Dominus Iesus aduenit cum angelis suis , et accipiens animam eius , tradidit Michaeli Archangelo , et recessit . 
Diluculo autem leuauerunt apostoli cum lectulo corpus eius , posueruntque illud in monumento , et custodiebant ipsum aduentum Domini praestolantes . 
Et ecce iterum astitit eis Dominus , et susceptum corpus sanctum in nube deferri iussi in paradisum , ul Iinunc resumpta anima cum electis eius exultans aeternitatis bonis nullo occasuris fine perfruitur . 
Ex qua quidem tanti uiri assertione , quam gloriosus iste summae uirginis transitus sit liquet . 
Ad quem uidelicet consecrandum seu celebrandum tam ipse Dominus cum angelis de supernis occurrit , quam apostoli de uniuersis regionibus sunt congregati , ut exequias eius isti praepararent , quam illi susciperent . 
Scimus apostolos in morte Domini metu fuisse dispersos , et in fugam conuersos . 
Nunc autem diuina dispensatione factum est , ut quod in filio minus est auctum , in obsequio matris recompensetur ; et quod ibi deliquerant dispersi , hic emendarent congregati . 
Ex quo etiam apparet , quanto amplius de honore matris ipse Dominus , quam de proprio fuisse uideatur sollicitus , si quis tam uitam matris quam exitum penset . 
Ipse quippe , non solum in passione , uerum etiam antea tanta sustinuit probra , ut homo uorax , et potator uini , et daemonium habens diceretur , nulla prorsus infamiae macula matris excellentiam respergi pertulit . 
Unde et de ipsa nasciturus sponsum ei prouidit , per quem non solum eius corporalibus necessitudinibus prouideret , uerum etiam tam maledicti quam infamiae crimen ab ea propulsaret . 
Triduo dominicum corpus in sepulcro iacuit , et a die resurrectionis quadraginta diebus ascensionem suam distulit . 
Quam quidem dilationem nequaquam , ut dictum est , in matre pertulit . 
Denique et sacrum corpus clam prius in paradisum sustulit quam resuscitauit , quo mirabilior exanimis corporis assumptio fieret ac resurrectio , nullatenus iam ipsum suscitatum terreno contactu iudicans dignum . 
Creatum extra paradisum legimus Adam , in paradiso Euam : resuscitatum in terris Dominum , in caelestibus uero corpus maternum . 
Perpendant feminae quanta inferiorem earum sexum gloria Dominus sublimau [ er ] it , et quam eis esse naturalis uideatur tam caelestis quam terrestris paradisus . 
In hoc quippe femineus sexus tam corpore quam anima primum creatus , in istum hodie anima pariter cum corpore sublimatur . 
De ueteri Adam creata est Eua : nouus autem Adam et ueteris redemptor generatur ex Maria . 
Illa de paradiso illum snum tam uirum quam parentem espulit : hanc hodie suus tam sponsus quam filius ad feliciorem paradisum assumpsit . 
Qui quemadmodum caelos ascendens , a dextris Dei sedisse describitur , ita hodie matrem assumptam a dextris suis collocasse non dubitant , cui olim per Prophetam dictum fuerat : Astitit regina a dextris tuis , in uestitu deaurato hoc est in corpore semper immaculato , etiam immortali et incorruptibili facto . 
Aurum quippe caeteris metallis splendidius et solidius , nec igne consumi , nec rubigine potest corrumpi . 
Sicut ergo Dominus in seipso uiris , iam in matre feminis gloriam resurrectionis exhibuit : quo uidelicet utriusque sexus desideria spe futurae beatitudinis amplius in se concitaret . 
Ad hanc specialiter illa uox Sponsi dirigitur , qua tam dulciter inuitatur : Surge , propera , amica mea , et ueni . 
Iam enim hiems transiit , imber abiit , et recessit . 
Amicam simul et formosam eam appellat , quae tanta est caritate Dei uulnerata , ut nulli inimici telo in ea locus pateat . 
In cuius sinuaulari laude , et ab ipso ei dicitur : Immaculata mea , et macula non est in te . 
Etsi enim multi amici Dei dicantur , iuxta quod ipse Sponsus apostolis ait : Vos autem dixi amicos comparatione tamen dominicae matris , cui ab angelo dicitur : Aue , gratia plena nulla est fidelium anima immunis a macula . 
Surge , propera . 
. . hoc est : Matura resurrectionem , ad me filium mater es perducenda . 
Per hiemem et imbrem , hoc est gelu et pluuiam , totem hiemalis temporis comprehendit grauitatem . 
Tanto autem quisque amplius in hac uita grauatur , et inuitus tenetur , quanto securior de futura , maiori desiderio ad eam festinat . 
Quis autem fidelium sic ad Dominum , sicut mater peruenire cupiebat ad filium ? 
Tanto ergo hanc uitam magis pro hieme habebat , et grauius sustinebat , quanto ad aestatem supernae serenitatis amplius anhelabat . 
Unde recte nunc dicitur ei iam hiems transiisse , et imber abiisse , quae finitis omnibus molestiis , non ad ilium Abrahae sinum et refrigerium fidelium , quo pauper Lazarus perductus est , sed ad aetherei throni culmen est assumenda . 
Non ignoramus beatum Hieronymum , cum huius Assumptionis sermonem scriberet , in tantum dubitasse de resurrectione hac , quam diximus in matre Domini completam , ut diceret nihil pro certo hinc haberi , nisi quod hodierna die miarauit de corpore . 
Sed cum in Daniele scriptum sit : Pertransibunt plurimi , et multiplex erit scientia et beatus Benedictus in Regula dicat , quia reuelat Deus saepe iuniori quod non reuelat maiori : potuit contingere , ut quod tempore Hieronymi latuit incertum , postmodum reuelante Spiritu fieret manifestum . 
Quod si etiam a minori ad maius argumentum ducamus ; quis in hoc mendacii arguere praesumat praedictum Gregorium , quod Domini matrem iam resuscitatam asserit , cum hoc etiam de Ioanne apostolo ipsius dominicae matris paranympho beatus Ambrosius astruere non uereatur , sicut in sermone natalis eius commemorauimus ? 
Ascensurus Dominus discipulis promisit , se ire parare illis locum . 
Et uos ergo , uirgines , uel quaecumque feminae Christo deuotae , huius summae uirginis tamquam discipulae , a qua sancti propositi documentum suscepistis , et per continentiae uotum eam secutae , templum dominicum estis factae , sicut scriptum est : Adducentur Regi uirgines post eam , proximae eius afferentur tibi . 
Afferentur in laetitia et exultatione , adducentur in templum Regis . 
Ita et uos in eius discipulatu perseuerate , ut per eam uobis aeternas parari mansiones mereamini ; et qux uos proprio exemplo incitauit ad cursum , auxilio suo perducat ad brauium . 
Quanta hodie in ferris , quanta exultatio est habenda in crelis ? 
quanta angelis pariter atque hominibus laetitia confertur , cum haec eorum collegio sursum est aggregate , et per quam hominibus patuit uia , et ex hominibus angelorum restaurata sunt damna ? 
Haec nostra est mediatrix ad filium , sicut et ipse filius ad patrem . 
Rogantem pro nobis matrem filius non exaudire non potuit , nec ulla eam repulse offendere , qui honorem parentum maxime commendat . 
Irae Domini sanctorum preces in tantum resistere legimus , ut nequaquam debitam possit exercere uindictam . 
Quod diligenter beatus attendens Hieronymus cum illum Ieremiae locum exponeret : Tu autem noli orare pro populo hoc , ne roges ut misericordiam consequatur , et non obsistas mihi , quia non exaudiam te , ait : Quod autem dicit ; et non resistas mihi ; ostendit quia sanctorum oratio irae Dei possit resistere . 
Unde et loquitur ad Moysen : ; Dimitte me ne percutiam populum istum . 
; Si ergo sanctorum oratio tantum ualet ad placandam superni Iudicis iram , quid de oratione matris sperandum est , de qua tanto amplius peccatoribus est confidendum , et quodam debito in hoc ipsam teneri , quanto magis apud omnes constat , huius gloriae singularem honorem ut mater Dei esset , nonnisi pro peccatoribus adeptam fuisse ? 
Ad quod quidem debitum persoluendum , quam prompta , quam spontanea sit ipsa , et omnibus qui eam inuocant in necessitatibus subuenire parata , multorum iam comperimus experientia sanctorum , quorum nonnulla deducentes in medium , sic a minimis inchoamus ut perueniamus ad maxima ; ut cum eam de paruis meminerimus curare , de maioribus ipsam non dubitemus sollicitam esse . 
Vinum in nuptiis defecisse legimus , ad quas filius eius cum ipsa et discipulis uenerat inuitatus . 
Vino itaque ibi deficiente , dicit mater Iesu ad eum : Vinum non habent . 
Et dicit ei Iesus : Quid mihi et tibi mulier ? 
nondum uenit hora mea . 
Dicit mater eius ministris : Quodcumque dixerit uobis facile . 
Et post aliqua : Dicit eis Iesus : ; Implete hydrias aqua . 
. . etc . 
; Ecce mater Christi de corporali beneficio sollicita , intercedendo inuitat filium ad praestandum beneficium , et uasi ab ipso obiurgate grauiter , non destitit , donec quod intendebat obtinuit . 
Et quidem si diligenter attendimus , non tam beneficium eam uidebimus rogasse , quam defectum uini nuntiasse . 
Cum enim dixerit quia defecisset uinum , nequaquam rogasse legitur ut hoc ipse praeberet ; sed hoc solum sufficere arbitrata est ad impetrandum quod uolebat , si nuntiaret quod deerat ; nec iam apud filium precem suam esse necessariam , cum uideretur suam insinuasse uoluntatem . 
Nec rogata quidem a conuiuis fuerat , ut hoc eis beneficium impetraret . 
Quid ergo per precem factura est , cum a fidelibus exorata , pro ipsis apud filium intercesserit , et pro salute quorum se ab ipso electam , et eis debito obligatam esse recognoscit ? 
Quae quanto sanctior et iustior est , tanto in persoluendo debito sollicitam magis esse constat . 
Quod non solum ratione , uerum etiam exemplorum manifestum est luce . 
Ad Colossenses Apostolus scribens , quodam loco de Deo patre et Domino Iesu Christo , sic ait : Et uos cum mortui essetis in delictis , conuiuificauit cum illo , donans uobis omnia delicta , delens quod aduersus nos erat cyrographum decreti , quod erat contrarium uobis ; et ipsum tulit de medio , affigens illud cruci , exspolians principatus et potestates . 
Ad hunc itaque modum et Domini mater miserrimo atque desperato Theophilo execrandum ac detestandum restituens cyrographum , ad consolationem multorum in uno tune egit homine , quod filius eius in humano genere cognoscitur egisse . 
Denique quantum uelox et prompta sit his qui eam inuocant , ferre opem non solum contra daemones , uerum etiam contra terrenorum principum tyrannidem , ille Iuliani imperatoris interitus protestatur , quem in Vita beati Basilii legimus . 
Quanto ergo securius de protectione et suffragio confidimus , tanto nos deuotius eius interesse festiuitati conuenit , et unumquemque nostrum ad eam suspirantem incessanter clamare : Trahe me ; post te curremus in odorem unguentorum tuorum . 
Tracta quippe est ut trahat , assumpta est ut assumat , quae creata est ut saluet , et formata ut reformet . 
Quo enim mirabilior in reparatione nostra fieret operatio diuina , per eadem quibus corruimus erecti surreximus , si naturas potius quam res ipsas pensemus . 
Diabolus quippe in serpente de ligno uetito primos parentes tentauit , uirum et feminam captiuauit , et per haec quatuor damnati sumus , scilicet lignum prohibitum , serpentem suadentem , Euam seductam , Adam deceptum . 
Per totidem etiam reparati sumus . 
Dum angelo ad se misso Maria credidit , sicut diabolo Eua consensit ; Adam nouus in ligno crucis redemit , et de ligno ligni damna reparauit , et noxii pomi lethiferum gustum quasi medicamine quodam curauit ; fructibus illis de arbore crucis assumptis , de quibus ipsemet ait : Ascendam in palmam , et apprehendam fructus eius . 
Quid enim per palmam , qua uictoria designatur , nisi crux dominica significatur , qua ipse diabolum triumphauit , et in ea nostram redemptionem operans , ea quae ad salutem nostram pertinent consummauit ? 
Unde et expirans ait : Consummatum est hoc est , completum humanae salutis medicamentum . 
Quo quidem medicamine ipsae animae nostrae morbos curare dignetur , qui se uerum medicum quodam loco profitens , ait : Non est opus ualentibus medicus , sed male habentibus . 
Quod quia nostris obtinere meritis nequaquam sufficimus , ipsa eius genitrix hoc nobis impetret , quae eum ad hoc genuit , ut hoc ipse nobis medicamentum afferret . 
Unde et Saluator solus proprie nuncupatur ; hoc , ut ait Apostolus , nomen quod est super omne nomen patre ipsi donante , cum quo uiuit et regnat in unitate Spiritus sancti Deus per infinita saeculorum secula . 
Amen . 
EXPOSITIO IN EVANGELICA LECTIONE IPSIUS DIEI INTRAVIT IESUS IN QUODDAM CASTELLUM . 
Castellum munitio est et refugium defensionis ab incursu hostium . 
Hoc intrat Iesus , dum Verbum Dei naturam nostram in Virgine assumpsit , in qua nostram operatus est redemptionem ; et diabolum triumphans , quamdam in eam nobis constituit munitionem . 
Hanc ingrediens in domo Marthae suscipitur , quia in terram Iudaeae exterioribus operibus intendentis est incarnatus , et a quibusdam illius populi primo est per fidem susceptus , sicut a Simeone , Anna , uel a populis inde collectis . 
Soror Marthae Maria gentilitas est conuerse , id est Ecclesia gentium unum patrem Deum habens cum Martha , hoc est cum fideli synagoga quae iam Christum susceperat , paucis Iudaeorum primo ad Christum conuersis . 
Martha suscepto per fidem Christo refectionem parat , dum Iudaea de obscruatione corporalium operum obsequium Deo ministrat , et cum Esau exterius egressa de uenatione syluestri patrem reficere laborat . 
Sollicitatur Martha circa diuersa , dum legem simul et Euangelium , umbram et ueritatem conscruare nititur . 
Unde conuersis gentibus indignata grauiter perturbatur et scandalizatur , quod eis quoque iugum legis non potest imponere ; ob hoc quasi murmurans a Domino requirit , ut sibi in omnibus Mariam societ ; dum uidelicet primitiua illa Iudeeorum Ecclesia postulat a uicariis Christi apostolis , ut gentes quoque iudaizare compellant . 
Sed dum Martha constat in opere laborando , et foras ad exteriora progreditur , Maria secus pedes Domini sedens , et iam lege sepulta soli Christo adhaerens quasi Iacob de domesticis animalibus interiorem atque meliorem parat refectionem , iuxta illud Psalmistae : In me sunt , Deus , uota tua , quae reddam ; laudationes tibi . 
Qua quam sollicite Christo intendat , monstratur et dicitur , quia audiebat uerbum illius , et sedens iuxta pedes , non a longe . 
Sicut enim in una Christi persona diuinitas , quae superior est natura , capiti comparatur ; ita per pedes humanitas eius intelligitur . 
His pedibus quasi sedendo adhaerens , audit uerbum Christi potius quam Moysi , sequendo scilicet Euangelium magis quam legem : quae tam firma fide humanitatem eius amplectitur , ut hanc eius unam hostiam ad salutem sufficere non dubitet , nullumque iam legis sacrificium necessarium fore putet . 
Unde et subditur : PORRO UNUM EST NECESSARIUM , quia cum uenerit quod perfectum est , euacuabitur quod ex parte est ; hoc est , cum accesserit ueritas , recedet umbra , et superueniente euangelica perfectione cessabit inchoatio legis . 
Optima pars Mariae , ueritas , quam elegit , reprobata umbra , intelligitur . 
Quae non auferetur ab ea , quia finem non accipient euangelica praecepta , sicut ea quae de lege sunt Marthae sunt ablata ; quia conuersis Iudaeis legalia sunt interdicta , cum per Paulum dicitur : Si circumcidamini , Christus uobis nihil proderit . 
IN DIE SANCTI MARCELLINI PAPAE ET MARTYRIS : AD MONACHOS ROTHOMAGENSES RELIQUIAS HABENTES Superna pietas , fratres , membris suis omnibus ex omnipotentia prouidens , sicut fortibus a praesumptione , sic infirmis prouidet a desperatione . 
Unde et in utroque seipsum primo constituens in exemplum , nunc persecutionem declinans se abscondit , nunc passionis imminente articulo , in tantum pauere ac taedere scribitur , ut in agonia factus , quasi sanguineas guttas pro sudore contra humanam naturam emitteret , et scepius ad Patrem uans , calicem passionis a se transire , si possibile esset , postularet . 
Qui etiam infirma membra in tantum transferre in seipsum dignatus est , ut diceret : Nunc anima mea turbata est . 
Et quid dicam ? 
Pater saluiuifica me ex hac hora . 
Ac si diceret : Da mihi constantiam in passione , ne timor praeualeat infirmitati humanae . 
Quare , o fratres , Christus dixerit securus per omnia se nullo timore passionis , nullo cruciatu doloris posse superari ? 
nostram utique , fratres , infirmitatem his uerbis intendebat consolari , non aliquam imbecillitatem quam haberet exponere . 
Nobis in his omnibus consulebat , non sibi prouidebat , ne forte si aliquid fideles tempore passionis trepidarent , aut ab ea declinarent , desperatione percussi et de uenia diffidentes dicerent se ad Christum minime pertinere . 
Contra quam etiam desperationis plagam non solum Thomae dubitationem , uerum etiam trinam Petri negationem infirmis opposuit , et saluberrimum inde cataplasma confecit . 
Denique et Marcellinum nostrum , beati Petri uicarium , cuius tempore crebrae passiones multos terrebant , nonnullos etiam abnegare cogebant , titubare ad horam Dominus pertulit , et ad tempus cadere , sed noll confringi , sicut scriptum est : Cum ceciderit iustus non collidetur , quia Dominus supponit manum suam . 
Tertio negauit Petrus , nec simpliciter negauit , sed sicut scriptum est : Coepit detestari et iurare quia non nouisset hominem . 
Quod uero Matthaeus ait ; detestari ; , Marcus discipulus ipsius Petri , et per ipsum describendo Euangelio instructus dixit ; anathematizare ; , hoc est excommunicationi se subdere , a quo alii absolutionem expectabant . 
Nec in una tantum negatione Petri Matthaeus iuramentum commemorat , sed quasi leuioribus culpis grauiores annectens primo dixit Petrum negasse , postea cum iuramento , tandem cum detestatione simul et iuramento . 
Marcellini uero iuramentum uel detestationem siue anathematizationem non nouimus , nec etiam uerba negationis ipsius legimus ; sed quasi timore mortis extra se factum , nec deliberare aliquid permissum . 
Audiuimus ipsum in sacrificio idoli incensum solummodo posuisse , nec istam transgressionem eum tolerasse , sed statim conuocatis episcopis in seipsum sententiam depositionis dedisse ; cum nequaquam Petrus de trina sua negatione tantam egerit satisfactionem , nec etiam ad confessionem uenisse legatur , aut satisfactionem aliquam inde suscepisse . 
Quod si post Petrum , Paulum quoque summum coapostolum eius Marcellino conferamus , leuissimam Marcellini culpam in hac transgressione censebimus . 
Legimus quippe Paulum secundum ritum legis , cuius corporales obseruantias maxime impugnabat , compulsum a Iudaeis , ut more Nazareorum Deo se consecraret , necnon et Timotheum discipulum suum ad circumcidendum eis traderet : quando tamen circumcisionem in tantum superfluam uel periculosam iudicabat , ut diceret : Si circumcidamini , Christus uobis nihil proderit et generaliter de obseruantiis legis : Qui in lege , inquit , iustificamini , a gratia excidistis . 
Negaturo Petro Dominus praedixerat quod negaret , et ille constantiam sui promittens e contrario maiora promittebat , et se omnibus praeponens dicebat : Etsi omnes scandalizati fuerint , sed non ego . 
Et rursum : Tecum paratus sum et in mortem et in carcerem ire . 
Quanto praesumptio promissionis maior extiterat , tanto reprehensibilior Petri ruina , et lapsus est grauior , quanto contra hunc professio fuerat maior . 
Nemo Marcellinum de transgressione , quae facta est , praemunierat : nullius exhortatione ne id praesumeret praeuentus erat . 
Mendax in promissione Petrus , sicut et in negatione repertus est . 
Nec in una tantum , ut dictum est , negatione , sed trina , nec simplici , sed cum anathematizationis detestatione . 
Qui , quamuis poenituerit , multo tamen tempore passionem suam distulit . 
Quam denique fugiens , sicut scriptum est , a Domino illi obuiante quasi nolens redire compulsus est , iuxta quod ei hominus przedixerat : Cum autem senueris , extendes manus tuas , et alius te cinget , et ducet quo tu non uis . 
Scriptum denique esse uestra nouit fraternitas : Septies cadit iustus , et resurgit ac si aperte dicat : Quanquam fidelis crebris tentationibus pulsatus septeni principalibus uictus succumbat uictus , diuino tamen non destitutus auxilio , a profundo tanto uitiorum emergit , illam a Domino postulationem adeptus : Non me demergat tempestas aquae , neque absorbeat me profundum , neque urgeat super me puteus os suum . 
Tertio negauit Petrus , septies cadit iustus . 
Semel Marcellinus titubauit magis quam cecidit , qui tam cito surrexit , et titubationem suam confestim non tam pcenitentiae lacrymis ut Petrus , quam uirtute passionis expiauit intrepidus . 
De qua quidem perfectione uirtutis Dominus ait : Maiorem bac dilectionem nemo habet . 
. . etc . 
; Scimus , fratres , diuina disponente gratia , summos in uirtutibus uiros magnos quandoque peccatorum pertulisse casus , tamen propter humilitatis concordiam ac prouidentiae curam . 
. . contra desperationis insaniam Domino per Psalmistam nos ita consolante : Nunquid qui dormit , non adiiciet ut resurgat ? 
Quis enim dormiens non piger ad operandum , et per negligentiam torpens atque ad horam deficiens ? 
Quales quidem adhortans Apostolus ait : Surge , quae dormis , et exsurge a mortuis . 
. . etc . 
Ecce Petrus , qui prius Simon dictus , postmodum a Christo petra Petrus est appellatus , hoc est a firmitate firmus , cui et Dominus dixit : Ego rogaui pro te , ut non deficiat fides tua , et tu aliquando conuersus eonfirma fratres tuos . 
Tertio lapsus ore solummodo , non mente Christum abnegat . 
Ecce Marcellinus Petri successor , et tam infirmitatis trepidationequam postmodum cum fortitudine uicarius eius , semel labitur titubans , nec deficiens , confestim conualescens ; his quibus praeerant in exemplo sunt positi , ne propter quemlibet lapsum desperent . 
Dictum est Petro a Domino quamuis negaturo , ut confirmaret fratres . 
Nouimus et Marcellinum confirmatam a se thebaeam legionem in fide ad caelos praemisisse . 
Cuius et discipulus Marcellus papa et martyr ei succedens sanctum magistri exitum confirmauit , sicut et ante actam eius uitam thebaeana legio comprobauit ; ut tam priora eius quam posteriora commendatione digna totam medii dubitationem tollant uel desperationem . 
Sicut autem istos Dominus in clero , ita Dauid Salomonem praemisit in populo , qui graui suo lapsu peccata . 
. . solarentur , ne post quantacumque crimina de indulgentia desperarent . 
Maximus ille regum ac prophetarum Dauid , adulter simul , proditor , et homicida , quanto in uirtutibus amplius creuerat , tanto maius praecipitium de culmine pertulit uirtutum . 
Quo enim altior gradus , tanto grauior easus Salomon ille Idida , hoc est dilectus Domini , de quo et Dominus praedixerat : Ego ero illi in patrem , et ipse erit mihi in filium in tantum abominationibus lapsus est puteum , ut concupiscentia carnis deuictus diuinum cultum omnino desereret , et tanto tempore idolis deseruiret , a quo nec idolorum excelsa sunt ablatae . 
Nec id timore mortis , sed concupiscentia egit mulieris De cuius tamen indulgentia , ne desperemus , ipse quoque nos Dominus consolatur . 
Cum enim praemisisset quod dictum est : Ego ero illi in patrem , et ille erit mihi in filium statim annexuit , dicens : Qui si inique aliquid gesserit , arguam eum in uirga uirorum , et in plagis filiorum hominum . 
Verumtamen misericordiam meam non auferam ab eo , sicut abstuli a Saul , quem amoui a facie mea . 
Quid enim facies Dei , nisi notitia ipsius , cum unusquisque homo ex facie sua cognoscatur ? 
Quid est itaque Deum sic alicui misericordiam impendere , ut non amoueat eum a facie sua , nisi hanc ei gratiam reseruare , ut cum ille peccando quasi oblitus creatoris sui per negligentiam fuerit , postmodum , per poenitentiam reddens eum recognoscat , et tam timore districti iudicis , quam amore Domini eum expectantis peccata corrigat ? 
ergo binos tam in clericis quam in laicis de rectoribus ipsorum , ibi , uidelicet Petrum et Marcellinum , hic Dauid et Salomonem , contra summam illam desperationis ruinam praemisit ; ne quis tam in clero quam in populo , post quantacumque flagitia diffidat a uenia , dummodo praeuideat de poenitentia . 
, inquam , binos tam hic quam ibi quasi testes sperandae reconciliation is et indulgentiae impetrandae . 
Ut enim scriptum est , quantumcumque splendida fuerit persona , unius testimonium non sufficit , sediuxta diuinam legem : In ore duorum uel trium testium stabit omne uerbum . 
Si autem in ore , quanto magis in opere ? 
Ut autem , fratres , finem nostri sermonis ad diuinam misericordiam circa nos habitam deducamus , perpendite , quaeso , quantum de salute nostra Dominus prouiderit , quantum Saluator noster sollicitus sit nostri , ex cuius etiam nomine insignitus est locus iste . 
In multis , fratres , delinquimus , in multos incidimus lapsus , sed ne desperemus , ne correptionem differamus , magnus Domini martyr et patronus noster nobis a Domino missus est , in exemplo propositus , quem apud Deum habemus aduocatum , et de quo praecipue si uolumus nobis est confidendum . 
Princeps iste est ordinatus a Domino , ut dictum est , tentari , et grauiter labi , ut de potestate tanta quam accepit , amplius possit , et de lapsu quem pertulit ad indulgentiam lapsorum et ueniam postulandam pronior fiat , qui sicut de Patre dicitur , in seipso didicit qualiter aliorum infirmitati compati debeat , atque misereri . 
Festum igitur eius tanta deuotione celebremus , ut quod nostris precibus non ualemus , eius meritis assequamur , praestante Domino nostro Iesu Christo , cui est , etc . 
IN DEDICATlONE ECCLESIE Dedicationis solemnitas quantum caeteras antecedat , non tam Scripturarun auctoritas , quam ratio manifesta declarat . 
Ab hac quippe caeterarum omnium exordium manat , cum in hac locus consecretur , quo caeterae celebrentur , et dominica sacramenta conficiantur . 
Hic est ille locus , quem sibi Dominus specialiter eligens , et propriae domus uocabulo insigniens per Moysen ait : Vide ne offeras holocausta tua in omni loco , sed ubi fuerit memoria nominis mei . 
Et rursum : Domus mea domus orationis uocabitur . 
Et caeterarum quidem celebratio festiuitatum , quas antiquo populo tamquam praecipuas Dominus instituit , nequaquam septenarium dierum excesserunt . 
Templi uero dedicationem septenario geminato Salomon et uniuersus Israel in holocaustis innumeris , et multiplici musicorum instrumentorum modulatione quatuordecin diebus exsoluit . 
Ex quo liquidum est quanta dignitate pariter atque auctoritate celebritas ista sit praedita , et quanta deuotione sit ab omnibus peragenda . 
Cuius quidem institutio non a lege , non a propheta , sed a patriarcha Iacob initium habuit . 
Qui et futuri postmodum templi locum designasse dicitur , et sacramenta dedicationis primus exhibuisse , sicut in historia Genesis continetur . 
Hic nempe relictis parentibus , persecutionem primogeniti fratris declinans , cum ueniret ad quemdam locum uespere , et in eo requiescere uellet , tulit unum de lapidibus qui iacebant in terra , et capiti suo supponens obdormiuit . 
Viditque in somnis scalam stantem super terram , cuius cacumen caelum tangebat . 
Angelos quoque per eam ascendentes et descendentes , et Dominum innixum scalae dicentem sibi : Terram in qua dormis tibi dabo , et semini tuo . 
Cumque euigilasset Iacob ait : Quam terribilis est locus iste ! 
non est hic aliud nisi domus Dei , et porta caeli . 
Surgens ergo mane tulit lapidem , quem supposuerat capiti , et erexit in titulum , fundens oleum desuper . 
Votum etiam uouit dicens : Si fuerit Deus mecum , et custodierit me , cunctorum quae dederis mihi decimas offeram tibi . 
Ecce , fratres , historiam succincte percurrimus . 
Nunc ad aedificationem nostram intelligentiam praecipue moralem in ea perquiramus , et melioris dedicationis typum in his quae gesta sunt aperiamus . 
Quid enim dedicatio Ecclesiae , nisi illa est fidelis animae sponsio , quae a saeculo recedens se penitus Deo dedicat , et quasi propriam sponsam Christo se copulat , ut ei deinceps tota uacet , et sic ei uoto suae professionis obligans tamquam proprium templum Deo se consecrat ? 
Sicut enim in una uilla multae hominum domus , et una Dei dicitur , quam ecclesiam uocamus , ita et in populo Dei inter illos qui coniugati sunt , quaelibet anima conueniente uoto Deo consecrate proprium eius habitaculum facta est . 
Qualem quidem animam Apostolus describens , et eius praerogatiuam a caeteris distinguens , ait : Qui sine uxore est , sollicitus est quae Domini sunt , quomodo placeat Deo . 
Qui autem cum uxore est , sollicitus est quae sunt mundi , quomodo placeat uxori , et diuisus est . 
Et mulier innupta et uirgo cogitat quae Domini sunt , ut sit sancta et corpore et spiritu . 
Iacob itaque persecutionem , ut dictum est , primogeniti fratris fugiens , relicta domo parentum peregrinatus , fidelis anima est de saeculo ad Dominum conuerse , quae carnalium affectionum ruptis uinculis more Abrahae , de terra sua et de cognatione progreditur , et de domo parentum procedit ad claustrum , illud Psalmistae non solum audiens , uerum exaudiens : Audi , filia , et uice , et incline . 
. . etc . 
Nec non et illud Domini documentum amplectens : Qui non odit patrem suum et matrem , non est me dignus . 
Primogenitus talis animae frater caro est in unam personam animae coniuncta , et prius in utero formata quam ei anima sit infuse . 
Cuius quidem carnis tentationes , de quibus scriptum est : Caro concupiscit aduersus spiritum , dum fugimus a saeculo recedentes , quasi primogeniti fratris impugnationem uitamus . 
Et quia haec uirtus continentiae et remuneratio saeculi ab aduentu Christi , quae ultima aetas est mundi , maxime coepit . 
Unde Iacobus post solis occubitum , id est in uespere , ad locum peruenit , ubi dormiens requiescat . 
Hic autem locus claustralis uita est continentum , qui a tumultuosa saeculi uita ad quietem monasticam transeunt , et Marthae sollicitae et circa plurima turbatae tranquillitatem praeferunt Mariae . 
Quae quidem tranquillitas a Domino nomine lecti , a Sponsa in Cantico nomine lectuli designatur cum dicitur : Erunt nocte illa duo in lecto . 
In lectulo meo per noctes . 
. . etc . 
In hoc itaque lectulo dormiturus Iacob , de lapidibus quos intuetur eligit unum , quo supposito capiti suo dormiat , cum anima quaelibet locum sanctae congregationis ingressa , multos circumspicit fideles tamquam lapides uiuos et fortes ad omnia toleranda , in summo lapide Christo fundatos ; ut eorum scilicet exemplis ad perfectionem instituatur . 
Sed quia unum Christum omnibus praefert , cui se fidelis anima quasi sponsam copulat , et dedicat , et uelut in amplexibus eius lectulo contemplationis dormit corpore , sed uigilat mente , iuxta illud Sponsae : Ego dormio et cor meum uigilat unus ex uniuersis eligitur lapidibus . 
Iuxta quod et ipsemet de dilecto ait : Electus ex millibus . 
Hunc capiti suo supponit ut dormiat , cum totam suae mentis intentionem in eo defigit , ut a curis saeculi penitus quiescat , et tota ei per desiderium inhaereat . 
Caput quippe principalis pars corporis mentem designat in hobis . 
Hunc profecto somnum continentium dilectus ille Domini et uirgo Ioannes specialiter expressit , qui in Dei gremio recumbens , quasi hoc lapide supposito capiti obdormiuit . 
Scalam dormiens Iacob intuetur , quia tanto amplius scripturam sacram quisque intelligit , quanto ab occupatione saecularium curarum magis quiescit . 
Scala haec dormienti apposite usque ad caelum porrigitur , quia per doctrinam ipsius de terrenis ad desideranda caelestia subleuamur , et illuc mente conscendimus , ubi Christus est in dextera Dei sedens . 
Huic scalae Dominus innititur , et inde nobis loquitur , quia per eius doctrinam nostris imprimitur mentibus , et de eius uerbis nostras in se menses erudiens accendit . 
Huius scalae , hoc est sacrae scripturae , quasi duo latera duo sunt Testamenta , quae quidem ad inuicem quasi quibusdam gradibus insertis connectuntur , dum per expositiones doctorum rota rotae applicatur , et quod in Veteri fuerat praedictum , in Nouo monstratur exhibitum . 
Angeli per hanc scalam ascendentes et descendentes , sancti sunt praedicatores , quorum unus de se et aliis ait : Quomodo praedicabunt , nisi mittantur ? 
De qualibus et per Malachiam dicitur : Labia sacerdotis custodiunt scientiam , et legem inquirent ex ore illius quia angelus Domini exercituum est . 
Ascendunt uero per scalam istam uel descendunt dummodo in sua praedicatione de natura diuinitatis uel secretis caelestibus nos instruunt , modo de assumpta humanitate , uel componendis moribus nostris erudiunt ; uel cum modo ad altam continentiae uirtutem nos hortantur , modo infirmitati nostrae per indulgentiam nuptiarum consulunt . 
Terram in qua dormit Iacob ei et semini eius Dominus promittit , quia terram uiuentium , cuius desiderio anima contemplatiue a terrenis curis quiescit , in remuneratione pollicetur tam ei quam sequacibus eius , et in hoc proposito ipsam imitantibus . 
Euigilans de somno contemplationis anima illa , et de illa caelesti habitatione ad sancta studia totius contemplationis oculos reflectens , et quasi homines pariter admonens , ut spe promissae sibi terrae in proposito perseuerent : Vere Dominus est , inquit , in loco isto , et ego nesciebam . 
Ac si diceret : Qui ubique est per diuinitatis praesentiam , hic specialiter inhabitat per gratiam . 
Pauens quoque : Quam terribilis , inquit , est locus iste ! 
Terribilem , hoc est summa reuerentia dignum esse reeognoscit : in quo , ut dictum est , tamquam in spiritali templo , ac sibi penitus dicato , per abundantioris gratiae dona Deus inhabitat . 
Sed quia multi hanc reuerentiam loco deberi recognoscunt , nec tamen illi inane exhibent , nec illam apostoli comminationem expauent : Si quis uiolauerit templum Dei , disperdet illum Deus bene praemissum est ; pauens ; ut quod pauendum esse non dubitat , offendere in eo non praesumat . 
Et attende , quod cum praemiserit : ; Domus Dei ; statim annexuit ; et porta caeli . 
; Hic est talis aditus , regni caelestis , ex quo sine dilatione de huius uitae obseruatione illuc introeatur , nulla uidelicet purgatione interposita . 
Surgit mane Iacob , et lapidem , quem supposuerat capiti suo erigit in titulum , ipsumque oleo desuper infuso , more pontificis uotum explet dedicationis : quasi in hoc primogenitorum dignitatem quam emerat exercens . 
Primogenita quippe tunc fuisse dicuntur uestis seu dignitas sacerdotalis , quam primogeniti fratres per benedictionem paternam accipiebant , ut soli inter fratres sacerdotali fungerentur officio . 
Et a matre uestibus Esau ualde bonis indutus fuisse Iacob memoratur . 
Et note , sicut Melchisedech sacramenta Ecclesiae antiquiora uidentur quam synagogae : ita in patriarcha Iacob noster dedicationis ritus uidetur praecessisse , quia tam altare quam ecclesiam ipsam oleo consecramus . 
Quod nequaquam in tabernaculo uel templo factum esse legimus . 
Mane surgit Iacob de loco , in quo quiescens uiderat uisionem , et eius loci sanctitatem cognouerat , cum anima quaelibet praedicta , peracto iam suae probationis tempore , ad professionem conscendit regulae , experta iam huius propositi simul ac loci religione : et tune se penitus Deo dedicans , et proprio uoto illi se obligans , spiritalis templi dedicationem in seipsa celebrat . 
Tunc lapidem , in quo dormierat , erigit in titulum , hoc est , oculis suis affigit in signum , quasi nihil aliud ulterius debeat intueri , quia iam facta professione respieere retro non lieet , ne eum uxore Loth pereat . 
Primum ei tamen in immo lapis iacebat , quia non tanto debito ei antea cohaerebat . 
Erectum lapidem oleo superfuso sibi consecrat , dum toto dilectionis affectu ipsum comprehendens , tot unguentis delinit eum , quot desideriis amplectitur ipsum . 
Quid autem unguenta , nisi quaedam est recreatio dolorum , et fomenta dolentium ? 
Dolet autem Christus de nobis cum nostra ei conuersatio saecularis displicet , et sic eum exasperando , malis operibus contra nos commouemus . 
Placatur autem penitus , et quasi quibusdam unguentis hic eius dolor mitigatur , cum a saeculo recedentes totis ei uisceribus inhaeremus , et perfectione uirtutis nos iam ei penitus copulamus , iuxta illud Apostoli : Qui autem adhaeret Deo , unus spiritus est . 
Caute autem ac prouide uotum faciens Iacob de persoluendis decimis , non de suis uiribus , sed de misericordia Dei praesumens , quasi apposita conditione ait : Si fuerit mecum Deus , et custodierit me quia eius gratiae est quidquid boni agimus . 
Unde et Paulus : Gratia Dei sum id quod sum . 
Et rursum cum dixisset : Plus omnibus laboraui statim adiecit : Non ego autem , sed gratia Dei mecum . 
Decimas omnium Deo persoluit , qui decalogum legens in nullo excedit , nec a mandatis Dei , quae per decalogum illum intelliguntur in aliquo recedit . 
Quod in semet nobis sic complere concedat , ut quod uisibilibus sacramentis exterius actum est , in corporali templo ipse inuisibiliter in nobis operando templum nos uerius efficere dignetur summus pontifex et rex Iesus Christus , cuius tam sacerdotium quam regnum perseuerat in saecula saeculorum . 
Amen . 
DE SANCTA SUSANNA , ADHORTATIONEM VIRGINUM Audistis , carissimae , atque utinam exaudissetis beatam illam sponsae sollicitudinem in Cantico Canticorum ad exhortationem uestram diligenter descriptam . 
Quae cum diu quaesitum in lectulo dilectum inuenire non posses : Surgam , inquit , et circuibo ciuitatem : per uicos et plateas quaeram quem diligit anima mea . 
In lectulo dilectum quaerit , et non inuenit , cum anima perfecta fatuis uirginibus adiuncta opera ipsarum considerans , exemplis earum instrui cupit , quas de continentia carnis in magna uirtutum perfectione esse credit . 
Cum enim etiam ista carnis continentia , et huius tam ardui propositi obseruantia paucorum sit , talium uita a tumultu saeculi remota lectulo potius quam lecto comparatur , quia magna quies est a molestiis nuptiarum uacare , et uoluptatibus carnis operam non dare . 
Sed quia non magnum quid hanc continentiam , quae paucorum est , imperiti aestimant , et ideo facile ex caritate sua in elationem simplices trahit , non potest in talibus Christus reperiri , qui superbis resistit semper , et humilibus dat gratiam . 
Hoc itaque sponsa conspiciens quasi de lectulo surgit , et egressa circuiuit ciuitatem , quaerens ibi sponsum per uicos et plateas , quem in lectulo reperire non potuit : dum mente foras exiens bonam uitam fidelium intuetur , qui in hoc saeculo tamquam in ciuitate , quae multos capit , conuersantur , et quas imitetur exempla uirtutum inde assumit , in quibus per gratiam Domini habitare non desperat . 
Et quondam in omni gradu fidelium alii perfectiores sunt aliis , quosdam ibi in plateis , quosdam in uicis reperit , quia quorumdam uita quo altior est in meritis in paucioribus consistit , qui quasi in uicis morantur , qui strictiores sunt quam plateae , quales Iob et Susannam legimus , et plerosque altos , qui de magna uirtutum perfectione tam uiris quam feminis in exemplo sunt positi . 
Quorum tanto laudabilior uita extitit , quanto in saeculari conuersatione religiosior fuit , et quasi purissimum aurum in fornace non arsit . 
Et quoniam de uirtutibus Iob , quas diligenter commemorat Scriptura , superuacuum me nunc uobis scribere arbitror , ad Susannam coniugatam , quae uestri . 
. . minoris propositi et maioris uirtutis fuit , stilum conuerto ; ut in eius comparatione , si quae sacri propositi feminae minus quam nouerint habeant , de suo defectu erubescant . 
Prima uero laus eius describitur , cum eam pulchram nimis , et timentem Dominum Scriptura commemorat . 
A pulchritudine corporis ad decorem mentis ascendit , iuxta illud Gregorii : A minimis quisque inchoat , ut ad maiora perueniat . 
Pulchra corpore , sed pulchrior mente , tanto laudabilius haec duo simul , quanto difficilius custodiebat . 
In altero habebat pugnandi materiam , ex altero coepit uictoriae coronam . 
Ex illo in concupiscentiam eius exarserunt sacerdotes , ut hoc per constantiam uirtutis probaretur , cum morti addicta uitae periculum elegit , ne contagium incurreret corporis , atque ipsum corpus quod appetebatur ad culpam , hostiam offerret immaculatam . 
Proh dolor ! 
proh pudor ! 
Tot uidemus in sacro proposito constitutes adeo deformes , ut , sicut scriptum est larua non indigeant , quas diuinae reuerentiae , ac uoti sui prorsus oblitas ita libidinis furor exagitat , ut cum ad turpitudinem peragendam gratis aliquos habere nequeant , emere incestuosos cogantur , et quae de forma confidunt , uenales sese prostituunt ; aut si de mercede diffidunt , ipsas luxuriae sordes quas excipiunt pro mercede sibi constituunt . 
Adulteras tam leges saeculi quam diuinae morte puniendas censuerunt . 
Quanta autem uindicta in sponsas Christi corruptas exercenda sit , datur intelligi , quibus uix locum etiam poenitentiae canones reliquerunt . 
Sunt et nonnullaae inter eas uetulae meretrices , quae cum iam se omnino contemni praesenserint aliena corpora uendendo , cum propria non possum , detestanda exercent lenocinia . 
De qualibus quodam loco me scripsisse recolo : Vetus meretrix se propagat in adolescentulis . 
Quam seueram quoque sententiam de laenis sancti patres instituerint , ex eorum manifestum est scriptis , quas in fine quoque a communione priuarunt . 
Unde et illud est Eliberitani concilii , cap . 
XI : Mater uel parens , uel quaelibet fidelis si lenocinium exercuerit , eo quod alienum corpus uendiderit uel suum , placuit nec in fine communicandam . 
Quod si in feminis saeculi adeo lenocinium sunt detestati , quantum in sponsis Christi istud est abhorrendum , ubi proprium Dei templum uiolatur , et haec ei uindicta specialiter reseruatur ? 
Si quis , inquit Apostolus , templum Dei uiolauerit , disperdet illum Deus . 
Beata laica , et saeculi , non claustri , femina praedicta , hominis potius coniux quam Christi sponsa dicenda , surget in iudicio , et condemnabit generationem hanc pessimam ; quae ut hominis seruaret fidem , elegit interire munda , ne uiueret immunda . 
Unde autem tanto castimoniae zelo succensa , tanto constantiae muro esset munita , subinfertur cum dicitur : Parentes autem eius cum essent iusti , erudierunt filiam suam secundum legem Moysi . 
De iustis parentibus iustissima filia nata memoratur , et in communi eorumlaude sanctissima studia praedicantur . 
Quod et beatus Hieronymus diligenter attendens , cum in explanatione Danielis ad hunc locum ueniret , ait : Hoc utendum est testimonio ad exhortationem parentum , ut doceant iuxta legem Domini , sermonemque diuinum , non solum filios , sed filias suas . 
Hoc adhuc sacrarum litterarum zelo iudaicus populus in ipsis etiam tenebris caecitatis suae plurimum feruens , non mediocriter nostram , id est christianorum negligentiam accusat . 
Tanto quippe ardore legem amplectuntur , ut quislibet eorum quantumcumque pauper , quotquot habeat filios , neminem diuinas litteras ignorare permittat . 
Quorum tanto zelo Apostolus maxime compatiens , ait : Fratres , uoluntas quidem cordis mei et obsecratio ad Deum fit pro illis in salutem . 
Testimonium enim perhibeo illis quod aemulationem Dei habent , sed non secundum scientiam hoc est magnum feruorem in Deum , ac desiderium in mandatis eius , quae in lege acceperant , cognoscendis atque implendis , licet in magno persistentes errore , cum haec ad salutem sufficere credant . 
Aemulatio quippe seu zelus quislibet animi feruor uehemens ad desiderium cuiuslibet nuncupatur . 
Unde et tam bonus quam malus zelus dicitur uehemens scilicet commotio animi ac sollicitudo ad aliquid agendum . 
Nulli uero , uel pauci christianorum sunt , qui euangelicae doctrinae perfectionem tanto studio uel causa amplectuntur , ut eius desiderio filios suos sacris imbuere litteris curent , sed temporalis tantummodo commodi causa , ut huius uitae necessaria sibi ipsis uel illis inde prouideant aut de officiis clericorum , aut de habitu monachorum . 
Unde recte ab intentione talium patrum Susannae parentes distinguuntur cum tam in eorum laudibus quam in ipsius Susannae dicitur , quia parentes eius cum essent iusti , erudierunt filiam suam . 
. . etc . 
Cum essent enim iusti , dictum est , non ; cum essent auari ; quia quod isti nunc per auaritiam agunt , illi per religionem egerunt ; et amore Dei , non ambitione saeculi , tamquam illud quod scriptum est attendentes : Beatus homo quem tu erudieris , Domine , et de lege tua docueris eum . 
Quos in hac spe sua nequaquam frustratos fuisse praesentis historiae sequentia clamant , tantam filiae suae describendo perfectionem , quam de diuinae legis eruditione prouenisse , praecedentia insinuant , ob hoc uidelicet commemorata . 
Quali autem agone matrona mirabilis mirabiliter triumphauerit , perpendite , uirgines , ut ex ea discatis qualiter et ipsae dimicare debeatis , et sponsionis uotum seruare Christo , sicut illa fidem custodiuit marito . 
Comprehendentes igitur eam senes , et ad consensum adulterii cogere nitentes : Ecce , inquiunt , ostia pomarii clausa sunt , et nemo nos uidet . 
Quamobrem assentire nobis , et commiscere nobiscum . 
Quod si nolueris , dicemus contra te testimonium , quod fuerit tecum iuuenis , et ob hanc causam emiseris puellas a te . 
O caeci caecorum duces , et expertes iustitiae iudices , nunquid si ostia pomarii sunt clausa , ianua caeli nonne est aperta ? 
Frustra hominum conspectum fugitis , qui conspectum Dei fugere non potestis . 
Hoc illa praecipue attendebat , cum diceret : Melius est mihi absque opere incidere in manus uestras , quam peccare in conspectu Domini . 
Nemo , dicitis , nos uidet . 
Quid si Deus ? 
Pudet ab homine deprehendi , et non a Deo conspici ; mortem corporis temporalem ab hominibus deprehendi timetis ; mortem animae perpetuam non formidatis , cuius comparatione nec illam dici mortem illa profitetur ? 
Sic quippe ait : Si enim hoc egero mors mihi est ; si autem non egero , non effugiam manus uestras . 
Mortem utique potius animae quam corporis appellandam censuit ; et quia illam plus timuit , utramque pariter euitare meruit . 
Vos autem e conuerso , hanc magis quam illam metuentes , a neutra fuistis immunes . 
Illa iudicem Deum plus quam hominem uerita , tam diuino quam humano iudicio liberata , quorum neutrum uos ipsi iudices effugere non potuistis . 
Attendite , sponsae Christi , quid dixerit ac fecerit coniux hominis , et si quis profanus , et Dei prorsus oblitus , consimilem a uobis exegerit turpitudinem , et in tantum etiam fortasse perstiterit , ut uim facere praesumat : respicite uestrum maritum non hominem , sed Deum , non Ioachim , sed Christum , et intrepida Susanna uestrum unaquaeque dicat : Si hoc egero , mors mihi est . 
Latere Ioachim fornicatio poterat uxoris , sponsum autem uestrum quis latere potest ? 
Iniuriam suam tam ipse , quam gloriosa mater eius , ac tota pariter caeli curia desuper intuebitur . 
Quae adeo impudens , adeo insana , ut hunc maxime non erubescat , et expauescat aspectum ? 
Cum quis te falsi nominis christianus super hoc conuenire , immo circumuenire tentauerit , sufficit tibi uno te statim responso absoluere : Assentiam tibi in isto , si peragi potest inscio sponso meo , aut si fortiores eo fuerimus , quo eius offensam minus timeamus . 
Denique instantibus impudicis senibus , cum ui non posset eos Susanna repellere , ore usa pro manibus , quod unum restabat , impetum eorum compescuit , dicens . 
. . Perpendite , uirgines , uirtutem coniugatae , et de maioribus minora cogitate . 
Non timetis mortis periculum , si a uobis incestuosos repuleritis , sicutilla , ut dictumest , faciebat . 
Non est tanta uiseorum , ut ab ipsis clamore liberari sitis compulsae . 
Aut si clamare necesse sit , facilius uos sponsus quam Susannam exaudiet maritus , et quo potest amplius , liberabit citius . 
Egressae itaque de lectulo mente , Susannam in uico requirite ; ut quas non inuenitis in claustro uirtutes , reperiatis in saeculo . 
Videte quid in secreto comprehensa , quid in publico gesserit accusata . 
Et quia partem agonis eius iam diximus , quae restant breuiter perstringamus . 
Deducitur illa , ut dictum est , ad iudicium cum parentibus et filiis , et uniuersis cognatis suis . 
Flebant igitur sui , et omnes qui nouerant eam . 
Consurgentes autem duo presbyteri in medio populi , posuerunt manus suas super caput eius . 
Quea flens , suspexit ad caelum . 
Erat enim cor eius fiduciam habens in Domino , et dixerunt presbyteri : ; Cum deambularemus in pomario soli . 
. . etc . 
; Et uos itaque , piae uirgines , innocentem matron am , et tantam sustinentem iniuriam pio prosequimini fletu , ut quo maior uestra fuerit compassio , iocundior existat innocentis liberatio . 
Flebant non solum sui , sed omnes qui nouerant eam ; non quidem omnes , qui eius laudem audierant , quae nullos aut paucos latere poterat , sed qui rei ueritatem multis indiciis experti fuerant . 
In medium matrona sanctissima trahitur , et innocens pro rea statuitur . 
Anxius maritus , anxii tam parentes quam filii , et omnes qui nouerant eam , quanto pudore confusi , quantis lacrymis perfusi eius innocentiam deplorarent , quis commemorare uel cogitare non plorando queat ? 
Solitam naturae quam humanitatis immemores senes in eius iudicium , immo suum potius consurgere ausi , et immundas n anus sanctae uertici eius imponentes tanquan testimonium accusationis in eam dicturi : Cum deambularemus , inquiunt , in pomario soli . 
. . etc . 
, inquam , dicitis , ; deambularemus ; et ; soli ; qui concupiscentiae stimulis agitati , a Deo pariter et lege iam eratis alieni . 
autem cum dictum sit : Consurgentes in medio populi , manus suas super caput eius statim adiunctum est : quae flens suspexit ad caelum ; erat enim cor eius fiduciam habens in Domino . 
Quid est quod hucusque cum sui eam deflerent , non est memorata flere , sed tunc tantum cum castissimum eius caput contingerent manus impudicae ? 
Nunquid tunc primo uel praecipue de periculo timebat uitae ? 
Quod quidem ne suspicemur , mox annectitur : Erat enim cor eius fiduciam habens in Domino . 
Quamuis enim superius dixisset : Si autem non egero , non effugiam manus uestras et postmodum dicat : Et ecce morior , cum nihil horum fecerim confisa tamen et secura de salute animae , et gloria palmae , nequaquam tristis erat de transitoria morte , per quam se transituram sciebat ad gaudia perennis uitae . 
Unde et bene suspicere ad caelum memoratur quo eius intentio toto desiderio ferebatur . 
Cur igitur flebat tunc tantum cum eius capiti manus imponerent illi , ac non potius cum ad mortem duceretur ; nisi quod ea quae mortem non timebat , ab obscoenis manibus caput suum contingi dolebat , quibus nec inferiores corporis partes tangi consenserat ? 
Audite haec , et intelligite , uirgines sacrae , quae corpora quoque uestra tamquam propria Deo templa consecrastis , ut nullo lasciuiae tactu haec pollui permittatis , nullo immunditiae sacrilegio uiolari . 
Si peccauerit uir in uirum , Samuel ait , placari ei Deus potest . 
Si autem in Deum peccauerit , quis orabit pro eo ? 
In uirum suum peccare Susanna timuerat , si aliquo lasciuiae tactu corpus suum ei dicatum contingi permitteret . 
Quid igitur sponsae Christi faciendum est , cum quis incestus ad eam accesserit , summam iniuriam Deo facturus , si hoc eius proprium templum aliquod lasciuiae contagium praesumpserit ? 
Cui iudici nisi summo haec summa iniuria ; cui nisi cuius est propria uindicanda seruatur ? 
Ei utique qui ad timorem sui maxime nos adhortans , ait : Nolite timere eos qui occidunt corpus , animae uero non habent quid faciant ; sed potius eum timete , qui habet potestatem corpus et animam perdere in gehennam . 
Ac si aperte dicat : Non est eorum guerra plurimum metuenda , quae in una tantum nostri ac minori parte est , hoc est in corpore , et cito praeterit ; sed ea praecipue , quae in utraque parte perenniter saeuit . 
Quam et Apostolus considerans , ingemiscit , dicens : Horrendum est incidere in manus Dei uiuentis . 
Si enim illas , quae torum maritalem maculauerunt , lex diuina senserit morte puniendas , quid eas manet , quae ipsum Dei templum prostituerint ? 
Nunquid praeiudicium illis fecit , quae minus deliquerunt , si maiora crimina , et proprii tori maculas expiauerit minore uindicta ? 
Certum est , ut supra memoratus Apostolus ait , in manufactis templis nequaquam Deum habitare , sed magis in illis , qui uera eius templa spiritalia sunt dicendi . 
De qualibus ipse quibusdam ait : Nescitis quia Dei templum estis , et spiritus Dei habitat in uobis . 
Si quis templum Dei uiolauerit , disperdet illum Deus . 
Templum Dei sanctum est , quod estis uos . 
Qui autem intra parietes corporalis templi sordes aliquas corporales intuens , non eas statim asportare festinet ? 
Quis sibi fornicari non abhorreat , ac magis illud , quam uerius animae templum polluere trepidet ? 
Flebat , ut dictum est , Susanna , et fletus eius causa iam ex parte est exposita , pro contactu scilicet obscoenarum manuum , quae nec ad horam sustinere potuit . 
Flebat utique de praesente , et si diligentius attendimus , non solum corporis contactum , sed et famae futurum flebat detrimentum , cum illi scilicet ad testificandum prorumperent , quorum testimonio plurimum credi prouidebat , sicut et postmodum Scriptura commemorat , dicens : Credidit eis multitudo quasi senibus populi , et iudicibus , et condemnauerunt eam ad mortem . 
Flebat opprobrium domus suae , nec tam suam calamitatem quam suorum deplorabat anxietatem . 
Quid enim ? 
quid inquam ? 
Circumstantes suos , uirum , parentes , filios , cognatos , ut dictum est , et omnes qui nouerant eam , in summa anxietate positos , et tam innocentiam eius quam suam infamiam deplorare cernebat . 
De quorum compassione magis quam de propria passione dolebat ; nec tam corporis mortem quam infamiae labem plangebat . 
Quo enim quaeque castior est , uerecundior esse cognoscitur , et castimoniae summum istud est argumentum . 
Unde bene sicut re , ita et nomine pudor , et pudicitia ita sunt adiuncta , ut frequenter nomine pudoris ipsa castitas designetur , quod ut dictum est , signum est eius praecipuum argumentum . 
Quod et Apostolus diligenter attendens cum muliebris honestatis habitum describeret , id in commendatione ipsarum primum assumpsit , per quod eas maxime commendari censuit : Mulieres in habitu ornato , cum uerecundia et sobrietate . 
. . etc . 
Hinc e contrario scriptum est : Frons mulieris meretricis facta est tibi , noluisti erubescere . 
Heu ! 
quid iam nouimus , uel audiuimus inter eas , quae per habitum sanctum Deo mentiuntur , non solum turpitudinem carnis incurrere , sed nec infamiae notam abhorrere . 
Quibus hoc ipsum pro gloria uidetur , quod Christo dedecorato amasiae hominum , immo detestanda scorta daemonum praedicantur . 
A quibus si nonnulla munuscula quandoque suscipiunt , tam Christi quam sui oblitae miserandam mortem suam , cum summo dedecore sui quibus audent ostentant , quasi non parui se aestimantes , quae se aliquibus uendere possint ; plura tamen fortassis largiturae quam accepturae . 
Paucos quippe emptores reperiunt et magis damnum quam lucrum conspiciunt ; et quae minus appetuntur merces , facilius omnibusexponuntur , et publicatae citius obtinentur . 
Ut autem a proposito reuertamur , et de summa ignominia Christi ad laudem feminae saecularis redeamus ; cum falso testimonio senum populus credidisset , et eam ad mortem condemoassent , exclamauit uoce magna , et dixit : Deus aeterne , qui absconditorum es cognitor , qui nosti omnia antequam fiant tu scis quoniam contra me falsum tulerint testimonium , et ecce morior cum nihil horum fecerim . 
In iudicio prius constituta , cum illi in accusationem eius testificarentur , non loqui , sed flere , et in caelum suspicere narratur , ut eius patientia primum probaretur , quam et in Christo propheta praedixerat his uerbis : Tanquam ouis ad occisionem ducetur , et quasi agnus coram tondente se obmutescet , et non aperiet os suum . 
Expectabat ibi tacita , damnationis suae sententiam , et tacens hominibus , soli Deo fletu loquebatur . 
Nunc uero damnationis accepta sententia , ad excusationem sui , non liberationem , suam innocentiam protestata , famae , potius quam uitae decreuit consulere , et suos saltem de morte sua minus sollicitos reddere , quam minime dubitarent ad feliciorem uitam transire . 
Certissimum quippe uel innocentiae , uel culpae testimonium est , extrema confessio damnatorum , maxime cum quidquidiam dicatur apud homines , sibi profuturum desperent , et tanto amplius de seruanda ueritate sunt solliciti , quanto se magis ad diuinum iudicium propinquare trepidant . 
autem dicitur exclamasse uoce magna , non quae solum aures hominum tetigit , sed quae ad piissimas aures Dei perfectius uenit , nec tam terram quam caelum repleuit . 
Quod statim subsecutus indicat effectus , cum dicitur : Et exaudiuit Dominus uocem eius . 
Quam , obsecro , uocem eius audiuit , immo , ut audistis , exaudiuit ? 
Quid enim orauit , unde meruit exaudiri ? 
Tu , Domine , inquit , omnia nosti antequam fiant ; tu scis quam falsum contra me tulerint testimonium . 
Numquid orando adiecit ut liber aretur a poena , quam non meruerat ex culpa ? 
nequaquam id rogare decreuerat , quae sic se ad uitam transire magis quam mori attendebat , nec tam de morte quam de infamia propulsanda curabat , ut suis potius quam sibi consuleret . 
Dominus autem , cui conscientia magis quam lingua loquitur , non solum ab infamia , uerum etiam a morte ipsam liberare non differens , in eo uocem eius exaudiuit , quod confessionis suae ueritatem certis indiciis comprobauit . 
Unde et subditur : Cumque duceretur ad mortem , suscitauit Deus spiritum sanctum pueri iunioris , cui nomen Daniel . 
Spiritum , inquit , potius quam corpus suscitauit , cum aetatem pueri iunioris mirabiliter exaltauit , ut spiritus sanctus , qui in eo iam erat per gratiam , per prophetiae cognosceretur efficaciam ; et per uirginem puerum pudicitiae defensorem impudici senes iudicati damnarentur . 
Ex qua quidem spiritus suscitatione ad pudicae , ut dictum est , defensionem matronae , et condemnationem impudicorum senum , id non immerito puerum hunc meruisse credimus , ut perpetuae uirginitatis florem obtineret . 
Hinc quoque non incongrue credimus in tantam puerum famam ex hoc tam mirabili iudicio suo creuisse , ut ipse quoque Nabuchodonosor , qui eum captiuauerat , cum caeteris eum praecipue toti terrae suae quasi iudicem peficeret . 
Exclamauit autem uoce magna , et dixit : ; Mundus ego sum a sanguine huius . 
; Et conuersus omnis populus ad eum , dixit : ; Quis est iste sermo quem locutus es ? 
; Qui cum stares in medio eorum ait : ; Sic fatui uiri Israel , non iudicantes , neque quod uerum est cognoscentes , condemnastis filiam Israel ? 
Reuertimini ad iudicium , quia falsum testimonium locuti sunt aduersus eam . 
; Reuersus est ergo populus cum festinatione . 
Quod uero tam mirabile , uel tam diuinae uirtutis manifestum signum , ut tam cito ad unius pueri subitem increpationem totus subsisteret populus , et eo diligenter audito , ad iudicium festinanter rediret ? 
Quid in eo cernebat , quem aetas paruulum monstrabat et despicabilem , nec omnino ad tantum negotium sufficientem ostendebat ? 
Profecto non est ambigendum eum quo repletus est , spiritum aliquo manifesto signo in eo esse uisum , et quiddam diuinum in uultu eius uel habitu apparuisse , sicut de Domino creditur , cum ipse solus omnes pariter tam ementes quam uendentes de templo eiiceret . 
Reuerso autem ad iudicium populo , quam constanter , quam sapienter iudex senum puer , immo in puero Spiritus sanctus loquatur audiamus : Separate eos ab inuicem procul , et diiudicabo eos . 
Et primo quidem grauiter increpando atque arguendo eos dixerat : Sic fatui filii Israel , non iudicantes , neque quod uerum est cognoscentes . 
. . etc . 
Quae est ista , obsecro , confidentia eius , qui non solum puer , sed et iunior memoratur , ut unus duos tam acriter arguat , tam publice puer increpet seniores , et tam cito iudicium ipse consummet ? 
Audistis pueri constantiam , sed miramini prudentiam , de qua in examinandis testibus uniuersa per orbem Ecclesia sumpsit auctoritatem . 
Puer erat , et captiuus , etiam Ecclesiae legem non scripto , sed facto promulgabat . 
Quid est , puer , quod audes praesumere , et supra aetatem pueri , et non trepidas dicere : Diiudicabo eos ? 
Dic saltem : Diiudicabit eos Dominus . 
Sed quia , ut ait Apostolus : Qui adhaeret Deo unus spiritus est secure profiteris quod per diuinum agatur , per tuum fieri spiritum ; praesertim cum et Veritas dicat : Non enim uos estis qui loquimini , sed spiritus Patris uestri qui loquitur in uobis . 
Quid interim agis , o Susanna ? 
quanta subsistis admiratione suspense ? 
quod a puero speras auxilium , quae per commune damnaris iudicium ? 
Sed quia scriptum legisti de tuo et omnium Saluatore : Puer natus est nobis . 
. . etc . 
ne diffidas eum te per hunc puerum saluare , quem ut omnes saluet puerum fieri credideras ex lege . 
Non attendas pueri aetatem , sed praesidentem puero deitatem , de cuius potentia scriptum meministi : Dixit , et facta sunt ; mandauit , et creata sunt . 
Confidens Domino , atque omni auxilio destituta praeter diuino , illud apostoli iam in te completum experiris : Si Deus pro nobis , quis contra nos ? 
Filia Iuda , ut ipse Daniel profitetur , et de regio sanguine clara , atque dominicae stirpi per cognationem coniuncta , quem fueras habitura cognatum , iam in agone tuo praesentis propitium ; ut quod speras de salute animae , iam experiaris in corporis liberatione , ut ex beneficio minori certior reddaris de maiori , et de perceptione amplioris gratiae ei semper studeas deseruire . 
Audistis , uirgines et sponsae Christi , uirtutem laicae coniugatae , quam a uobis de lectulo , ut diximus , foris egressis uoluimus conspici ; ut eam scilicet imitantes , sponsum uestrum reperiatis in uico , quem fortassis non habetis in claustro . 
Audistis , et uos , tam presbyteri quam clerici , iudicium uestrum , qui circa sponsas Dei aliqua de causa conuersantes , uel eis familiaritate qualibet adhaerentes , tanto a Deo longius receditis , quanto eis turpiter amplius propinquatis . 
Maculare hominis torum praesumentes presbyteri , dignam , ut dictum est , mortis sententiam exceperunt . 
Quid eos maneat perpendite , qui proprium Dei lectum non uerentur polluere . 
Cum apud ipsas missarum solemnia celebratis , uel ad infirmas uenire cogimini , saepe , ut audio , earum ori hostias porrigitis manibus illis , quibus ipsarum nates uel obscoenas partes contrectare soletis . 
Si corruptis monialibus uix a sanctis patribus remedium indulgetur , quid de ipsis sentiendum est corruptoribus ? 
Quorum sexus quo naturaliter est fortior , tanto et eorum lapsus damnabilior . 
Ac ne prolixitate tam abhorrendae maculae finem nostri foedemus sermonis , sufficit utrisque suum nos proposuisse iudicium , et de propositae historiae iudiciis a minori ad maius traxisse argumentum . 
Dominus ipse , sorores carissimae , qui sicut audistis , cubile hominis seruauit immaculatum , proprium quem ei consecrastis lectum custodiat incontaminatum , et longe a uobis releget fornicationis spiritum ; et qui sancti propositi uobis inspirauit uoluntatem , ipse perseuerandi tribuat facultatem . 
Amen . 
DE ELEEMOSYNA PRO SANCTIMONIALIBUS DE PARACLITO Inter uniuersas Domini parabolas , fratres , illa praecipue de uillico iniquitatis ad eleemosynae fructum nos inuitat . 
Qui cum uillicationis suae rationem reddere Domino non sufficeret , hoc nouissimum habuit consilium , ut de pecunia Domini sui , et de reditibus ipsius uillae cui praeerat , quos ipse antea in seipso prodigus consumpserat , amicos sibi praepararet , qui cum expulsus a Domino suo fuisset , eum susciperent beneficiorum eius memores . 
Factum est itaque , ut cum ipsius uillae reditus colligeret , de rebus Domini sui in tantum aliis largus existeret , ut ei qui centum cados olei debebat , quinquaginta condonaret , id est dimidietatem , et ei qui centum coros tritici , uiginti remitteret , octoginta scilicet accipiens . 
Et sic in eo completum est illud uulgare prouerbium : De alterius corio largae corrigiae . 
Quo audito , Dominus eius , qui eum a uillicatione , hoc est a praepositura illa uillae remouere decreuerat , laudauit ipsum uillicum iniquitatis , qui uidelicet inique eum pecunia sua defraudauerat , quod prudenter fecisset , de alieno uidelicet aere sibi amicos comparando . 
Quam quidem parabolam suam Dominus Iesus tali fine concludens ait : Et ego dico uobis facite uobis amicos de mammona iniquitatis ; ut cum defeceritis , recipiant uos in aeterna tabernacula . 
Ecce ipsum uillicum Dominus dicit inicum , qui inique scilicet Dominum suum pecunia sua defraudauerat , et ipsam mammonam , id est pecuniam iniquitatis appellat , tamquam Domino fraude subreptam . 
Et tamen hanc ipsius uillici siue mammonae iniquitatem excusat prouidentia uillici , quae laudatur in amicis scilicet sibi comparatis ; ut hinc maxime colligatur , quanta sit eleemosynae uirtus , quae de male etiam acquisitis , et inique Domino subreptis , aeterna caelestis mansionis habitacula nobis promeretur . 
Quicumque enim in hac uita possidet aliquid , quasi uillicus summi regis est , nec sua sunt quae habet , sed a Domino sibi commissa tamquam procuratori et ministro . 
Quas quidem res Domini sui ita debet administrare , ut inde necessaria uitae habeat , et quae superfuerint Domino reddat . 
Inique uero agit et fraudulenter , si ultra necessaria sua quidquam retinet , et non de residuis ipsum Dominum in pauperibus pascit et uestit , sicut ipsemet ait : Amen dico uobis , quod uni ex minimis meis fecistis , mihi fecistis . 
Diuina autem inspirante gratia , tunc apud Dominum suum se defamari uillicus intelligit , quod non uidelicet Domini sui fidelis extiterit dispensator aut procurator , quando peccatis obstinatiae suae , et auaritiae , et clamore pauperum , quibus subuenire , et sua illis reddere noluit , se apud Deum grauiter accusari recogitat , et eos sibi inimicos fecisse , quos amicos debuit comparasse . 
Attendit etiam se a uillicatione remouendum esse , cum eius rationem Domino non sufficiat reddere , quia hoc ipsum est uillicationem amittere , fructum de administratione rerum terrenarum apud Deum non obtinere . 
Quem tanto amplius quisque debet timere , et de reddenda ratione sollicitior esse , quanto sibi ab eo plura recognoscit commissa esse . 
Cum enim augentur dona , rationes etiam crescunt donorum . 
Quod quidem attendens uillicus prouidus et prudens , quem Dominus suus multis praefecerat , praeparat sibi amicos , qui se a Domino exclusum recipiant . 
A Domino se excludendum iudicat , cum in se non recognoscit unde Deo placeat , attendens quam terribile quid de diuite Dominus alibi dicat : Facilius est carnelum intrare per foramen acus , quam diuitem in regnum caelorum . 
Ut ergo illic per alios introeat , amicos sibi illos comparat , quorum ipsum est regnum , ipsa ueritate sic attestante : Beati pauperes spiritu , quoniam ipsorum est regnum caelorum . 
His ergo communicat sua terrena , ut illi sua ei communicent caelestia . 
Audi Salomonem , et exaudi plus quam Salomonem , quia : redemptio animae uiri , propriae diuitiae . 
Et Dominus ipse Iesus Christus : Date , inquit , et dabitur uobis . 
Date eleemosynam , et ecce omnia munda sunt uobis quia sicut aqua extinguit ignem , ita eleemosyna extinguit peccatum . 
Valde contraria sunt , fratres , ignis et aqua , quibus Dominus eleemosynam comparat et peccatum . 
Ille inter elementa calidissimus est , haec frigidissima est . 
Et scitis , fratres , quia caritas , quae nos , iuxta Apostolum , spiritu feruentes facit , igni merito comparatur . 
De quo quidem igne Veritas ait : Ignem ueni mittere in terram , et quid uolo , nisi ut ardeat ? 
Ac si aperte dicat : Quid aliud ueni quaerere in mundum , nisi ipsum flamma dilectionis accendere ? 
Peccatum autem quod per inuidiam eius intrauit in orbem terrarum , qui frigidas hominum inhabitat mentes , sicut scriptum est : Ponam sedem meam in aquilone id est praeparabo mihi regnum in cordibus hominum igne caritatis carentibus , recte per aquam frigidissimum elementum designatur . 
Cum autem caritas in Deum ferueat semper , maxime illa feruere cognoscitur , quae per compassionem fraternam in eleemoysinis exhibetur . 
Unde et per excellentiam quamdam ipsa eleemosynae largitas quasi proprio iam uel speciali nomine caritas uocari consueuit . 
Sic e contrario obduratio mentis in pauperes maxime frigidam mentem esse conuincit , et ab omni caritatis igne priuatam , sicut scriptum est : Qui enim non diligit proximum quem uidet , Deum quem non uidet quomodo potest diligere ? 
itaque hanc obstinationem animi frigidissimo comparauit elemento , sicut illam benignitatem calidissimo . 
Huius itaque benignitatis effectum pauperibus exhibentes , a regno diaboli recedimus , et in regnum Christi transferimur . 
Sicut ab aquilone pandetur malum , ita Deus ab austro ueniet . 
Inde enim uenire quisque habet , ubi inhabitat . 
Et diabolus , qui malorum actor est , in frigidis habitat mentibus , quae per aquilonem , frigidissimum uentum , intelliguntur ; et Deus in his , quae caritatis igne sunt succensae , quas bene auster , qui calidissimus est , designat . 
Ad has sibi mentes paranda ipse in Canticis sponsus dicit : Surge , aquilo , et ueni , auster , et perfla hortum meum , et fluant aromata illius . 
Hortus Domini sancta est Ecclesia , quam excolit et irrigat doctrinis et exhortationibus sanctis . 
Hic hortus habet duo aromata , id est pretiosa sancti Spiritus unguenta , quorum altero Deum , altero proximum quasi ungere dicitur : Dei uidelicet , ac proximi dilectionem , quia per illam proprie Deum in seipso tangit , et ad ipsum toto se desiderio suspendit , et per istam ad procurandas proximi necessitudines se inclinat atque demittit . 
Ab hoc horto surgit recedendo aquilo et uenit auster , quando frigida prius hominum corda caritatis accenduntur flamma . 
Perflando auster sentitur , et caritas per eleemosynam exhibetur . 
Est auster , sed nondum flat ; caritas mente concepta , nondum in opere exhibita . 
Tunc autem flatu suo educitur atque sentitur , dum in opere necessitatibus proximorum exhibetur . 
Tunc aromata , quae prius in mente quasi recondita latebant , fluunt , cum tam Dei quam proximi dilectio uisibili effectu operum exhibetur . 
Tum aromata fluentia pariter fragrantiam suam dilatant , quando impensae caritatis bonus odor ad multorum ueniens notitiam , multos aliorum exemplo ad bonae operationis imitationem trahit . 
Ecce , fratres hic congregati , hortus Dei esse debemus . 
Oremus ipsum dominum horti , ut ad eius imperium surgat aquilo , sicut exposuimus , et ueniat in eum auster perflans ipsum , ut fluant aromata ; ut uestra uidelicet caritas pauperibus impensa , non solum uos Dominus lucretur , sed exemplo uestro alios ei acquirat . 
Facite , iuxta ipsius exhortationem , de mammona iniquitatis amicos , ut , cum defeceritis , recipiant uos . 
Est enim mammona iniquitatis , est et pecunia aequitatis , id est iustitiae . 
Iniquitatis est , quae inique Domino fraudata , cum pauperibus debuerit erogari , tot pauperes ut homicida peremit , quos sustentare potuit . 
Unde Hieronymus in Epistolam Pauli ad Romanos : Nam si uiderit illum fame periclitari , nonne ipse illum occidit , si illi cum affuit non dedit uictum ? 
Quicumque enim in necessitate succurrere morituris potest , si non fecerit , occidit . 
Augustinus contra Faustum : Itaque si occurras in eum famelicum qui mori possit , nisi cibum porrigendo subuenias , iam tu homicide teneberis lege Dei , si non dederis . 
Leo papa in Sermone secundo dominicae Quadragesimae : Quisquis enim pascendo hominem seruare poteris , si non paueris , occidisti . 
Nobilis quoque gentilis Seneca , et naturali praeditus lege , hoc quoque diu ante in prouerbiis suis sanxerat , dicens : Qui succurrere perituro potest , cum non succurrit , occidit . 
Quantum hic , fratres , nobis periculum indicitur , si sic pauperes membra Christi auaritia nostra interficit , immo ipsum iterum in membris suis Christum occidit ? 
Ipse quippe de his omnibus , quae his pauperibus fiunt , per semetipsum loquitur : Quod uni ex minimis meis fecistis , mihi fecistis . 
Etiam in caelo consistens persecutori suo clamat , dicens : Saule , Saule , quid me persequeris ? 
Ipse propter pauperes suos semel occisus est , nos eum adhuc quotidie in ipsis pauperibus interficimus . 
Prior eius illa occisio , per quam redempti sumus , fructuosa nobis fuit , haec autem solummodo damnosa . 
Suscepit Iudas mammonam iniquitatis , ut Christum traderet . 
Nos mammonam retinentes iniquitatis , ipsum interficere non cessamus . 
Accusamus Iudam , quod eum propter pecuniam semel tradidit . 
Non accusamus nos , quod per pecuniae cupiditatem eum quotidie quasi iterum crucifigentes interficimus . 
Transferamus , fratres , istam mammonam iniquitatis in mammonam aequitatis atque iustitiae , de qua scriptum est : Dispersit , dedit pauperibus , iustitia eius manes in saeculum saeculi . 
Illa est mammona aequitatis , id est pecunia iustitiae , quam uirtus iustitiae fideliter dispensat , sicut illa est iniquitatis , quam auaritiae defraudat iniquitas . 
Ne putetis , fratres , cum haec pauperibus impenditis , uos eis uestra dare , sed sua reddere . 
Quidquid enim supra necessaria uitae retinetis , ipsorum sunt , et per rapinam sua uiolenter occupastis , quibus ablatis eos interficitis . 
Unde Gregorius in Pastorali : Ea , inquit , de qua sumpti sunt , cunctis hominibus terra communis est , et idcirco alimenta quoque communiter omnibus profert . 
Incassum se ergo innocentes putant , qui commune Dei munus sibi priuatim uindicant , qui cum accepta non tribuunt , in proximorum nece grassantur . 
Nam cum quaelibet necessaria indignantibus ministramus , sua illis reddimus , non nostra largimur . 
Iustitiae potius debitum soluimus , quam misericordiae opera implemus . 
Unde et Veritas cum de misericordia caute exhibenda loqueretur , dixit : Attendite ne iustitiam uestram faciatis coram hominibus . 
Et Psalmista : Dispersit , dedit pauperibus , iustitia eius manet in saeculum saeculi . 
Est enim iustitia , quae unicuique reddit quod suum est . 
Cum autem pauperibus sua restituimus , maxima est adhibenda discretio , ne scilicet quod alterius est alteri demus , aut cui magis debemus , minus demus . 
Est enim discretio mater omnium uirtutum . 
Etsi recte offeras , sed non recte diuidas , peccasti . 
Et omnia lex immunda censet animalia , quae non ruminant , et non findunt ungulam . 
Non enim infidelibus deneganda est misericordia , sed maxime fidelibus impendenda . 
Iuxta quod scriptum est : Maxime autem ad domesticos fidei si tanta sit largitas stipis porrigendae . 
Sed Apostolus docet faciendam quidem ad omnes eleemosynam , sed maxime ad domesticos fidei . 
De quibus et Saluator loquebatur : Quos recipiant in aeterna tabernacula . 
Sed inter etiam ipsos fideles pauperes multa est differentia , cum alii pauperes mundi sint necessitate , alii pauperes Dei propria uoluntate ; de quibus dicitur : Beati pauperes spiritu , quoniam ipsorum est regnum caelorum . 
Quod et praedictus doctor diligenter attendens , consequenter adiecit : Numquid et isti pauperes , inter quorum pannos et ingluuiem corporis flagrans libido dominatur , possunt habere aeterna tabernacula , qui nec praesentia possident nec futura ? 
Non enim simplices pauperes , sed pauperes spiritu beati appellantur , id est ut ei tribuat qui erubescit accipere , et cum acceperit dolet metens carnalia , et seminans spiritualia . 
Sed inter ipsos iterum , qui Dei potius quam mundi pauperes sunt , nonnulla est differentia , cum alii plus egeant , alii minus . 
Hi quidem , qui saeculo penitus abrenuntiantes apostolicam imitantur uitam , ueriores sunt pauperes et Deo propinquiores . 
Sed sunt huius professionis non solummodo uiri , sed etiam feminae , quae cum sint fragilioris sexus , et infirmioris naturae , tanto est earum uirtus Deo acceptabilior atque perfectior , quanto est natura infirmior , iuxta illud Apostoli : Nam uirtus in infirmitate perficitur . 
Istae cum , terrenis coniugiis uel carnalium uoluptatum illecebris spretis , sponso immortali se copulant , sponsae summi regis effectae , omnium eius seruorum efficiuntur dominae . 
Quod diligenter attendens beatus Hieronymus cum ad unam harum sponsarum Eustochium scriberet , ait : Haec idcirco , domina mea Eustochium , dominam quippe debeo uocare sponsam domini mei . 
Quod si tantus Ecclesiae doctor ueraciter profiteri non erubuit , et uos eas dominas uestras rebus ipsis magis quam uerbis recognoscentes , ne differatis earum inopiae subuenire , et uos longe amplius domini uestri sponsis debere , quam seruis , et eas apud sponsum proprium plus posse quam seruos agnoscatis . 
Inter ipsas quoque sanctimoniales haec in eleemosynis adhibenda est discretio , ut quae maiori paupertate sunt oppressae , maiori subsidio sustententur . 
Sunt enim monasteria feminarum sicut et monachorum antiquitus a potentibus saeculi fundata , uel copiosis possessionibus ditata . 
Hoc uero monasterium nouiter constructum , nec a diuite quodam fundatum est , nec possessionibus ditatum . 
Quod tamen in diuinis officiis , et disciplina regulari non minori studio perseuerare quam caetera Dei gratia nouimus . 
Sed nouella eius adhuc et tenera plantatio uestris , ut crescat , colenda est eleemosynis . 
Eligendi uobis sunt pauperes , et eleemosyna qua regnum caelorum emere uultis , non temere cuilibet porrigenda ; sed sudet , sicut scriptum est , eleemosyna in manu tua , donec inuenias qui dignus sit , donec tibi occurrat ubi eam possis bene collocare , quam in pretio tantae rei uis ponere . 
Considerandi sunt pauperes , qui te possint meritis suis et orationibus illuc introducere ; quia stultum est ab illis aeterna tabernacula sperare , qui ut ea obtineant minime seu parum laborant , qui coactione magis quam uoluntate sunt pauperes , rebus potius quam spiritu , inuiti potius quam spontanei . 
In carcere eram , Dominus inquit , et uenistis ad me . 
Nonnulla misericordia est eis etiam subuenire , qui in carceribus hominum inuiti tenentur ; sed maxima est his subuenire , quae se sponte Domini carceribus in perpetuo mancipauerunt , donec sponso occurrentes cum ipso intrent ad nuptias , sicut ipsemet sponsus asserit dicens : Et quae paratae erant intrauerunt cum eo ad nuptias ut illuc uidelicet quasi uxores assidua cohabitatione fiant , quae hic extiterunt tamquam sponsae . 
Ad quam quidem caelestium societatem nuptiarum et aeterna tabernacula , ipsae uos meritis et intercessionibus suis sponsae se cum introducant , ut illic per eas percipiatis aeterna , quae hic a uobis suscipiunt temporalia , praestante ipso earum sponso Domino Iesu Christo , cui est honor et gloria , per infinita saeculorum saecula . 
Amen . 
IN NATALI SANCTI STEPHANI VEL CAETERORUM DIACONORUM , QUI AB APOSTOLIS DERIVATI SUNT OBSEQUIO SANCTARUM VIDUARUM In lectulum Salomonis sexaginta fortes an biunt ex fortissimis Israel , omnes tenentes gladios , et ad bella doctissimi . 
Uniuscuiusque ensis super femur suum propter timores nocturnos . 
Quam gloriosus et quam pretiosus , fratres , iste sit lectulus Salomonis , cui tam diligens custodia tot et tantorum uirorum sic praeparatorum , sic armatorum deputatur , mirari magis quam eloqui possumus . 
Quid in noctibus rex tantus metuebat , qui ex ipso quoque nomine suo , quantam sit adeptus pacem , insinuat ? 
Quid , inquam , in noctibus potius quam in diebus uerebatur , ut tanta custodia prouidentia lectulum suum ambiente muniret ? 
Cur haec denique quies eius lectulo magis quam lecto comparatur ? 
Lectum quidem in Euangelio legimus duos in se continentem , quorum alterum assumi , et alterum relinqui Veritas testatur . 
De lectulo autem , qui in hoc Cantico Canticorum sapius memoratur , nihil tale dicitur ; nec quisquam in eo quiescens relinqui perhibetur . 
Lectus itaque qui maior est , et multos capit , quorumlibet continentium uitam designat . 
Hi namque quo amplius ab inquietudine saecularium curarum sunt remoti , nec coniugalibus molestiis impliciti , ampliori quiete fruuntur . 
Sed quia et inter uirgines nonnullae fatuae inuenuuntur quae a sponso clausa ianua repelluntur , et multi post sacrum propositum apostatantur et ob hoc assumi a sponso non merentur , derelinqui dicuntur . 
Lectulus uero , qui arctior est et paucos capit , sanctae continentiae quietem exprimit , cuius uitae perfectio Deo se arctius astringit , et quasi cum eo unus spiritus fit . 
Talium uita Deo penitus uacans , atque illi soli dedita , sponsae nomine recte censetur , sed tunc rectius et specialiter , cum tanta uirtus in feminis praeminet , quae , uirili copula spreta , et contemptis uoluptatibus , Christum sibi pro marito proposuerunt , non solum uirgines , ut Maria , sed etiam uiduae , sicut Anna , et qua abrenuntiantes saeculo , apostolico adhaerebant collegio . 
Quas denique apostoli tanto pietatis amore sunt amplexi , ut cum crescente numero fidelium ipsi iam ut antea mensis earum non sufficerent ministrare , septem huic officio diaconos , id est ministros deputauerint , quibus earum necessitudini diligenter prouidentibus , ipsae spiritali lectuli quiete fruerentur ampliore . 
De quorum quoque numero , sicut et de coetu apostolico diabolica tentatione uno cribrato et uentilato , sex tantum diaconi huius uiri Salomonis lectuli custodes , et tamquam excubiae noctumae remanserunt . 
De quibus nunc dicitur : En lectulum Salomonis . 
. . etc . 
Ac si patenter diceretur : Iam in hac incarnati Verbi manifesta foederatione ueri Salomonis lectulum sexaginta uiri fortes diligenter ambiendo et circumspiciendo protegunt ; ne quo diabolicae tentationis adulterio uioletur , ne quo carnalium uoluptatum contagio maculetur , aut curae mundialis tumultibus inquietetur . 
Sexagenarius numerus constat ex senario atque denario , quia sexies decem sexaginta fiunt . 
Sex autem illi diaconi tam senarium in numero suo habuerunt , quam in perfectione et custodia mandatorum Dei , quae per decalogum legis designantur , denarium tenerunt . 
Sic igitur in eis senario atque denario pariter coniunctis , recte sexaginta fuisse perhibentur . 
Fortes praecipue , nec in carnalibus remissos uoluptatibus esse oportuit , qui sanctarum castimoniae feminarum custodes praepositi . 
De quorum collegio ille solus expelli meruit , qui zelo pulchrae coniugis suae nimium accensus , nec ab hac concupiscentiae carnalis infirmitate uel correptus destitit ; sed uehementis doloris uesania commotus , tam illam suam , de qua corripiebatur , quam caeteras feminas publicari censuit . 
Quem adeo detestandum apostoli decreuerunt , ut in locum eius neminem iudicarent substituendum , sicut in Matthia Iudam restaurauerunt . 
In omni quippe religionis conuentu tolerabilior auaritia uidetur , et minoris infamiae , quam turpitudo luxuriae , et maxime in deuotis feminis . 
Haec labes est detestanda , et ab eis penitus semouenda . 
Expulso denique illo misero et tam infirmi animi Nicolao a praedicto illo diaconorum forti consortio , mysticus ille quem diximus sexagenarius numerus recte est conseruatus . 
Ex fortissimis Israel hi sunt diaconi electi , quia ex discipulis Christi mira continentiae et abstinentiae uirtute praeditis sunt assumpti . 
Unde gladiis armati et ad bella doctissimi describuntur , quia doctrinis instructi diuini uerbi , qui gladius spiritus nuncupatur , quaelibet antiqui hostis tentamenta cum hoc gladio resecabant , et tam continentiae quam abstinentiae clypeis muniti ignea tela illius nequissimi quasi quodam umbone ualido repellebant . 
Qui etiam in qua sui parte gladios praecipue gestarent prouide est determinatum cum subditur : Uniuscuiusque ensis super femur suum . 
Qui enim sanctimoniae praeerant feminarum , et praedictum miserum de concupiscentia carnis damnatum a consortio suo mouerant eiectum , ab hoc sibi uitio maxime prouidebant , et incentiua libidinis continentiae gladio a se maxime resecabant . 
Unde et bene super illam corporis partem enses habere describuntur , ubi sedem luxuriae constat esse tamquam propriis partibus libidinis . 
Quod diligenter maximus ille christianorum philosophus Origenes attendens , corporali quoque gladio in semetipso usus , manus sibi inferre sustinuit , quo sine suspicione infamiae ad mulieres quoque instruendas liberum accessum posset habere . 
Ex primo quoque Dialogorum beati Gregorii libro didicimus uenerabilem Equitium abbatem , ut feminarum quoque monasteriis praeesse deberet , ab angelo per uisum ita spiritaliter eunuchisatum esse , ut incentiua carnis quibus primo grauiter incestabatur , sic in eo penitus extinguerentur ac si omnino deinceps uiueret sine sexu . 
Sunt qui super femur alienum potius quam super suum gladium habent , cum aliqui non tam bene uiuentes quam praedicantes , aliorum incestuosam uitam magis corrigunt quam propriam . 
Timores nocturni sunt sollicitudines sanctorum de quibuslibet diaboli uitandis insidiis . 
Tanquam enim in tenebris omnis insidians latet , et perfecti quilibet , qui iam manifesta uicerunt tentamenta , de his superest ut cogitent quae magis sunt occulta , et difficilius deprehendi possunt . 
Unde et secundum ueterem Ezechielis translationem , ut beatus meminit Gregorius , sancta illa quatuor animalia oculos in dorso habere dicuntur . 
Quod ipse diligenter exponens , ait : Et haec quidem uitia quae uirtutibus finitima sunt , maiori sollicitudine consideranda sunt , ne per speciem fallant . 
Et post aliqua : Ea enim quae in facie sunt , saepe etiam peccatores custodire solent . 
Iusti autem quia se et in eis custodiunt , quae in promptu et in facie non uidentur , in dorsis oculos habent ; quia et ea quae in oculis sunt discutiunt , et ab his se custodiunt quae latent . 
Pensate itaque , dilectissimae sorores , quam obsequii uicem his tam egregiis ministris referre debeatis , et tanto maiori deuotione natalitia ipsorum celebrate , quanto fidelibus his uiris dispensatoribus amplius estis obnoxiae . 
Perpendite et quanto uos honore diuina gratia sublimauerit , qui uos primum suas et postmodum apostolorum habuit diaconas , cum tam illis quam istis sanctis uiduis de suis facultatibus constet ministrasse . 
Unde et ipsas tam diaconas quam diaconissas antiquitus appellare doctores sancti consueuere . 
De quarum etiam mensis ordo diaconatus in praedictis uiris incoeptus , ad dominicam altaris mensam postmodum est translatus ; ut qui diaconarum fuerant diaconi , nunc leuitae efficiantur Christi . 
Quibus pariter et feminas in hoc diaconatus ordine ab apostolo coniunctas esse , doctores sancti multis profitentur in locis . 
Qui ad Romanos epistolam scribens : Commendo , inquit , uobis Phoeben sororem nostram , quae est in ministerio ecclesiae , quae est Chencris . 
Quem quidem loeum Cassiodorus in huius epistolae eommentariis suus exponens : Significat , inquit , diaconissam fuisse matris ecclesiae , quod in partibus Graecorum hodie usque peragitur , quibus et baptizandi usus in Ecclesia non negatur . 
Hinc et Claudius ita meminit : Hic locus apostolica auctoritate docet etiam feminas in ministerio Ecclesiae institui , in quo officio positam Phoeben apud ecclesiam , quae est Chencris , apostolus magna cum laude et commendatione prosequitur . 
Hieronymus quoque illum apostoli locum ad Timothaeum scribentis exponens , dicit : Adolescentiores autem uiduas deuita in ministerio diaconatus praeponere , nec malum pro malo detur exemplum . 
Idem quoque apostolus , cum supra in eadem epistola post episcopos etiam diaconorum uitam ordinaret , institutionem quoque diaconarum illis coniunxit , dicens : Diaconos similiter pudicos , non bilingues , non multo uino deditos , non tempore lucrum sectantes , habentes mysterium fidei in conscientia pure . 
Et hi autem probentur primum , et sic ministrent nullum crimen habentes . 
Mulieres similiter pudicas , non detrahentes , sobrias , fideles in omnibus . 
Diacones sint unius uxoris uiri , qui filiis suis bene praesint , et suis domibus . 
. . etc . 
Ubi et illud notandum est , quod quemadmodum hoc loco diaconos quoque , sicut episcopos , unius uxoris uiros approbat , ita et postmodum diaconissarum ordinem instituens , eas etiam unius uiri uxores maxime commendat : Vidua , inquit , eligatur non minus sexaginta annorum , quae fuerit unius uiri uxor ut uidelicet tanto sit ad sui ordinis administrationem idoneior , quanto iam calue corporis refrigescente , ardorem libidinis minus sentit : et tanto solertius ecclesiasticis ministeriis ualeat praeesse , quanto magis in rei familiaris cure bene cognoscitur exercitata . 
Quae de intemperantia libidinis ne plurimum possit notari , si uidelicet per plures decurrerit uiros , unius uiri uxor eligenda censetur . 
Vos tandem alloquor , uirgines , ut ministrorum quoque differentiam de uestra cogitetis praerogatiua . 
Ecce enim sanctorum obsequio uiduarum ab apostolis , locum quorum obtinent episcopi , minoris ordinis uiros , id est diaconos , uidetis deputatos : ab ipso uestro Christo in matre eius uirgine didicistis , quid uobis debeant episcopi . 
Non enim illi diaconum , sed apostolum dedit ministrum , per hoc patenter insinuans tanto uos digniores promereri ministros , quanto ad excellentiam dominicae matris amplius propinquatis . 
Quae quidem non diaconum , sed apostolum in obsequio sui ministrum adepta , quid uobis episcopi deheant insinuat , qui apostolorum gradum in Ecclesia possident . 
Unde et deuotis communiter feminis tam uirginibus quam caeteris , quanto studio tam apostolorum quam praedictorum diaconorum ab eis electorum festiuitates sint celebrandae , nolo uos ignorare . 
Quorum uos intercessionibus plurimum adiutas ille uos in sacro proposito custodiat , qui tales uobis deputauit ministros , et eosdem apud se uestros habeat sduocatos sponsus uester Dominus Iesus Christus , qui cum Patre , etc . 
DE LAUDE SANCTI STEPHANI PROTOMARTYRIS Ancillis Christi servus Christi , tanto domino digne confamulari . 
Protomartyris et caelestis signiferi piissimas exequias , immo triumphalem celebrantes agonem , tanto id maiore perficite deuotione , quanto uos amplius huic tam Christi quam uestro diacono constat obnoxias esse . 
Quid enim diaconus nisi minister interpretatur ? 
Quis autem Actus Apostolorum perlegens , non nouerit beatum Stephanum cum sex aliis Spiritu sancto plenis , iuxta ipsius Spiritus septiformis gratiae numerum , ab apostolis in ministerium sanctarum feminarum diaconos electos , et per impositionem menus , ad huius administrationis curam diligenter astrictos , et quasi adiuratos ? 
Qui cum omnes pariter pleni Spiritu sancto ab apostolis eligendi dicantur , solus tamen Stephanus hanc gratiam spiritaliter adeptus in sequentibus rmemoratur , cum dicitur : Et elegerunt Stephanum uirum plenum fide et Spiritu sancto , et Philippum . 
. . etc . 
Et rursum : Stephanus plenus gratia et fortitudine faciebat prodigia et signa magna in populo . 
Gaudete itaque , et spiritaliter congaudete tanti agonistae uictoriae , quem et meruistis habere ministrum , et in huius administrationis mercede priorem martyrii palmam adeptum de obsequio uestro misistis ad caelum . 
Reddite mutuum super hoc diuinae laudis obsequium ; et quo ille fidelis pro Deo uestris ministrauit mensis , eo uos deuotius in obsequio Dei et ueneratione martyris persistatis . 
In quo simul et honorem uestrum pensate , et fiduciam de meritis eius non mediocrem sumite . 
Honorem quidem , quod , ut praefati sumus , talem meruistis habere ministrum , quem militiae caelestis signiferum omnes animae sequnntur iustae : fiduciam uero , qua ipsum praecipue ibi speretis adiutorem , quem hic fidelissimum habuistis procuratorem ; ut qui in minimo fidelem se praebuit ministrum , in maiore ultroneum se praeparet aduocatum . 
Quod tanto facilius suis apud Dominum meritis obtinebit , quanto eius gratiam maiorem adeptus , summo sacerdoti primus diaconus meruit adiungi . 
Cuius quoque passio tantam priuilegii nacta est auctoritatem , ut sola ipsa canonicis inserta scripturis , eumdem habuerit scriptorem , quem et dominica . 
Tanquam apocryphae passiones apostolorum repudiantur , et exitus dominica matris certum ex scriptore titulum non habet . 
Sola est protomartyris passio euangelici scriptoris stylo insignita , et tam diligenter descripta , ut tam in sua quam in uestra laude abundet . 
Statim quippe post electionem eius et caeterorum ad obsequii uestri diaconatum , subiunctum legimus : Stephanus autem plenus gratia et fortitudine faciebat prodigia et signa magna in populo . 
Quid hoc , obsecro , uobis dignitatis acquirit , quod non ante susceptum diaconatus officium his prodigiis et signis Stephanum magnificari Lucas commemorat , sed statim post huius curae susceptionem : nisi ut innuat hoc a uobis meritum processisse , ut quo se amplius sub infirmiori sexu famulando humiliaret , amplius hinc eum Dominus exaltaret , et in his , quae sequuntur , cateris excellentior sanctis appareret ? 
De quo et subditur , quod cum propter prodigiorum et signorum magnitudinem ferre aduersarii eum non possent , de diuersis in eum synagogis et locis conuenientes , tam uerbis quam factis mirabilem inuenerunt . 
Cum enim pramisisset euangelista : Stephanus autem plenus gratia et fortitudine faciebat prodigia et signa magna in populo adiecit , atque ait : Surrexerunt autem quidam de synagoga quae appellatur Libertinorum , et Cyrenensium , et Alexandrinorum , et eorum , qui erant a Cilicia et Asia , disputantes cum Stephano : et non poterant resistere sapientiae et Spiritui , qui loquebatur . 
Unde illico tam uerbis ipsius quam miraculis amplius confutati et uehementius in eum commoti falsis contra eum testibus introductis , commouerunt plebem , et seniores , et scribes , ut concurrentes raperent eum , et traherent in concilium , ut de blasphemia saltem in Deum et Moysem a falsis testibus ei obiecta reus adiudicaretur . 
Quod quidem non tam per eorum malitiam quam per dispensationem diuinam , ut in omnibus militem suum Deus glorificaret , patenter historia docet . 
Unde et cum scriptum sit , quia concurrentes rapuerunt eum , et adduxerunt in concilium non tam ui adductum quam propria uoluntate eum intelligimus . 
Cupiens enim dissolui et esse cum Christo , qui ad Patrem ait : Volo , pater , ut ubi sum ego , illic sit et minister meus eo tunc desiderio primus ipse diaconus post summum sacerdotem Christum ferebatur , quo postmodum Laurentius Sixto adhaerebat dieens : Quo progrederis sine filio , pater ? 
Quo , sacerdos sancte , sine ministro properas ? 
Recordabatur et illud Sapientis prouerbium , quo se obligatum attendebat , et exsoluere cupiebat : Ad mensam magnam sedisti : scito quoniam et talia te oportet praeparare . 
Sicut enim mensa est corporalis cibi , quae parua dicitur : sic et mensa magna ea recte uocatur , unde cibus animae in sacramento dominico sumitur . 
Hanc mensam Dominus erexit , cum seipsum in cruce pro nobis immolauit . 
Ad hane mensam accedimus , cum de altari eorporis et sanguinis eius sacramenta sumimus . 
Quod quidem sumentes , illud attendere debemus , quod ista sumentes Christus admonet : Hoc facite , inquit , in meam commemorationem . 
Ac si aperte dicat : Hoc in memoriam meae passionis ita celebrate sacramentum , ut ad compatiendum pro me , ipsa uos promptos praeparet memoria . 
Ut enim Apostolus meminit : Si compatimur , et conregnabimus . 
Cum uero compatiendo Christo , uicem ei reddimus : quasi de mensa potentis sumpta fercula recompensamus , ut et nos eum reficiamus de nostro , sicut et ille nos satiauit de suo ; et nobiscum ipse coenet , cum quo nos prius coenauimus . 
Quis autem minister in mensa Christi , nisi diaconus intelligitur , qui et ipsam altaris mensam , et in ea consecrandae hostiae sacramenta componit ? 
Unde bene memorem huius hostiae ipsum esse conuenit , cuius praecipue ministerio tractatur , ut inde merito primus hic diaconus illi summo sacerdoti in hac recompensanda uice succederet . 
Cuius quidem laudem cum in concilium aduocatus esset , ut diximus , ad accusandum , euangelista prosequens ait : Et intuentes in eum omnes , qui sedebant in concilio , uiderunt faciem eius , tamquam faciem angeli . 
Iam enim in eo futurae uitae gloria resplendebat , quam fidelibus suis promittens , ait : Ibi enim neque nubent , neque nubentur : sed erunt sicut angeli Dei in caelo . 
Et Apocalypsis : Mensura , inquit , hominis , quae et angeli . 
Legimus Dominum in transfiguratione sua tamquam solem facie resplenduisse : huius autem faciem tamquam angeli audiuimus factam esse , quod nec apostolorum , nec sanctorum cuiquam sacrae historiae . 
Statutus autem et interrogatus in concilio , quanta fortitudine animi atque constantia plenus esset , propriis responsis exhibuit : quae quidem tali fine concludens , ait : Dura ceruice , et incircumcisi corde et auribus , uos semper Spiritui sancto restitistis : sicut patres uestri , ita et uos . 
Quem prophetarum non sunt persecuti patres uestri ? 
Et occiderunt eos , qui praenuntiabant , cuius uos nunc proditores et homicidae fuistis , qui accepistis legem , et non custodistis . 
Ubi et subditur : Audientes autem haec , dissecabantur cordibus suis , et stridebant dentibus in eum . 
Iam enim de primitiis percipiendae coronae securus , et de consummatione agonum quorum roboratus , quanto amplius properabat ad brauium , tanto aduersarios minus uerebatur , et magis in se commoueri gaudebat . 
Quam profecto constantiam non tam uerbis ipsius , quam ipsa sua praesentia ei Dominus exhibebat , sicut statim adiunctum est : Cum autem esset Stephanus plenus Spiritu , intendens in caelum , uidit gloriam Dei , et Iesum stantem a dextris Dei . 
Legimus Dominum Iesum , cum caelos ascenderit , ad dexteram Patris consedisse : nunc uero propter Stephanum , quasi inde surrexerit , stantem potius quam sedentem eum uidit apparuisse . 
Quis hic honor , quaeso , aut quae spes Martyris , ut in occursum eius assurgere , uel in auxilium eius stare , quasi et pariter pugnet , Christus appareat ? 
autem praemissum est , faciem eius tamquam faciem angeli factam fuisse , cum subiunctum sit eum gloriam Dei uidisse , ut iam eius uita siue cognitio angelica magis quam humana dicenda sit . 
Scriptum quippe est , Domino ad Moysen dicente : Non uidebit me homo , et uiuet . 
Et Psalmista de ipsa uisione diuinitatisiam securus , ad Deum loquitur : Satiabor cum apparuerit gloria tua . 
Hic uero Stephanus non solum humanitatem Christi stantem ad dexteram Patris , uerum et gloriam Dei uidere se asserit , quasi iam omnino angelicam faciem adeptum . 
De qua uidelicet angelica uisione per semetipsam Veritas ait : Amen dico uobis , quia angeli eorum semper uident faciem patris mei , qui in caelis est . 
Raptus est Paulus usque ad tertium caelum , et audiuit arcana uerba , quae non licet homini loqui : non tamen gloriam Dei , uel dexteram Patris , in qua Christus consisteret , legitur conspexisse . 
Unde iam Stephanum quasi iam in exitu uitae constitutum non tam humana quam angelice uiuere perpendimus : cui nec uirginitatis praerogatiuam defuisse credimus , quae praecipue uirtus angelos imitatur : ut uidelicet in carne sine corruptione carnis uiuatur , quod nequaquam Moysi concessum et humanae infirmitatis copulae obligato . 
Unde et in laudem tanti martyris sermo quidam conscriptus tall fine conclusus est : In hoc quod praepositus est feminis , testimonium meruit sincerissimae castitatis . 
Beatus ergo erit , qui hunc imitatus fuerit . 
Et pudicitiae enim palmam , et martyrii consequetur coronam . 
Ac si aperte diceretur : Qui exemplo eius Agnum sequens quocumque ierit , et bisso pariter indutus et purpura , rosis simul et liliis intextum percipiet diadema . 
Unde et per excellentiam tanti meriti diuino quodam praesagio factum est ut Stephanus uocaretur : quod , ut Beda meminit , hebraice norma uestra , graece corona dicitur ; cuius nominis utraque interpretatio quantum huius militis excellentiam exprimat facile est assignare . 
Quod enim dicitur norma uestra , o fideles , tantis eum uirtutibus adornatum innuit , ut ad perfectionem uitae ipse sit omnibus regula disciplinae . 
Quippe cum dilectio sit hegis plenitudo , quis aeque ut Stephanus hanc tam Deo quam proximo uisus est exhibere ? 
Deo quidem pro ipso , et post ipsum prior moriendo , atque ilhud adimplens , quod ipse de ipso dixerat : Maiorem hac dilectionem nemo habet , quam ut animam suam ponat quis pro amicis suis . 
Proximo autem , cum pro se lapidantibus uoce magna uans , supplicauit dicens : Domine , ne statue illis hoc peccatum : quia nesciunt quid faciunt . 
Ubi et mox de ipso de tanta perfectione assumpta subditur : Et cum hoc dixisset , obdormiuit in Domino . 
Et quidem ipsum pro se orasse Scriptura non reticet , dicens : Et lapidabant Stephanum inuocantem et dicentem : ; Domine Iesu , suscipe spiritum meum . 
; Sed , profecto , dum pro se uat , nec genua flexisse , nec clamasse uoce magna legitur : ut tanto maiorem inimicis exhiberet deuotionem , quanto eos amplius orationis suae praesidio egere sentiret , de quorum meritis nihil confidebat . 
In hac ergo perfectione caritatis erga inimicos consummatus , expheta pro eis oratione , statim in Domino meruit obdormire ; ut de perfecto uirtutis cumulo , primus tam dignitate quam tempore martyr , primum perciperet brauium . 
Decebat quippe ut talis in acie Domini primus eligeretur athleta , et caeteris anteponeretur , qui , quo uirtute perfectior , eo amplius ad bellum propriis animaret atque instrueret exemplis : quasi per ipsum Dominus menus omnium doceret ad praelium et digitos ad bellum . 
Et ut constantius ad agonem posteros hortaretur , intuens in coehum uidit gloriam Dei , et sibi iam astantem Iesum , statimque , quasi ad sequaces suos in agone corroborandos , exclamat dicens : Ecce uideo caelos apertos , et filium hominis stantem a dextris uirtutis Dei . 
Ac si diceret : Pugnate et uos fortiter , dimicate uiriliter : quia post agonem pugnae , nulla est iam dilatio palmae . 
State in acie intrepidi , pugnate securi : quia Christus in agone astat nobis , ut uincamus pugnat pro nobis . 
Si Deus pro nobis , quis contra nos ? 
Quid etiam ihlud est insigne praesagii , quod Stephanus non tam coronatus , quam corona ipsa interpretatur ? 
Quasi enim de ipso sunt omnes coronandi , qui ab ipso inchoantes , sunt per ipsum instructi : ut ipse simul et regula sit uirtutum , et quodammodo corona uictorum , et ducatus ad praemium . 
Qui etiam tantis , ut dictum est , extitit uirtutibus adornatus , ut corona caeterorum , quasi supremum diceretur ornamentum , et in ipso corpore Christi non tam caeteris sanctis in uestimento dominico sit connumerandus , quam in superiori parte , quasi corona , collocandus . 
Unde et immaculatae suae carnis hostia caeteris martyribus praeponi , et in catalogo septem diaconorum tamquam eorum archidiaconus , tam rei quam ordinis nomine meruit anteponi . 
Decebat quippe ut caeteri cum ipso uobis , ut diximus , deputati , eius praecipue regerentur arbitrio , qui castimoniae praeminebat uirtute . 
itaque diuina dispensatione actum est , ut in exemplo martyribus ille primus exhiberetur , qui uirtutum gratia praecedens , eos amplius roboraret , et ad coronam prouocaret . 
Et sursum intuitus Iesum , tam in occursum , quam in auxilium sui pariter stantem , hanc reuelationem sibi fieri non distulit profiteri : qua uidelicet sequaces suos ad compatiendum amplius roboraret , et aduersarios in se ipsum ueh ementius commoueret . 
Meminerat , ni fallor , Isaiam a Iudaeis occisum , eo quod se Dei maiestatem uidisse scripserat . 
Unde et ipse amplius istos commouendos ex his uerbis suis stephanus aestimabat , sicut et statim annexum est cum dicitur : Exclamantes autem uoce magna , continuerunt aures sues , et impetum fecerunt unanimiter in eum . 
Et eiicientes eum extra ciuitatem , lapidabant . 
Hanc eamdem portam aestimo , qua et Christus ad crucifigendum egressus est : ut et regi et militi idem passionis ocus esset communist Completum est in eo iuxta ipsam quoque historiam , quod ad Haebraeos scribens Apostolus , ait : Quorum animalium infertur sanguis in sancta per pontificem , horum corpora cremantur extra castra . 
Propter quod et Iesus , ut sanctificaret , per suum sanguinem , populum , extra portam passus est . 
Exeamus igitur ad eum extra castra , improperium eius portantes . 
Non enim habemus hic manentem ciuitatem , sed futuram inquirimus . 
Si ergo his , qui futuram inquirunt , tanto desiderio properandum est , quanto magis stephano , qui iam eam in caelis praesentem cernebat , qui sibi assurgentem , seu in occursum eius stantem ac paratum uidebat Christum ? 
Quanta autem promotione in eum debaccharentur ipsa persequentium impatientia testatur , cum dicitur : Et eiicientes eum extra ciuitatem , lapidabant . 
Non enim dicitiam eiectum lapidari , sed cum adhuc eiiceretur inchoari . 
Eiecto autem illo , quanta festinatione ad eius interitum conuocarent , depositio uestium eorum innuit qua auferri uidebatur aliquid impedimenti . 
Quanta uero sit eius caritas quae : Omnia suffert , omnia sperat , omnia sustinet exitus manifestat . 
Positis quippe genibus exclamauit uoce magna dicens : ; Domine , ne statuas illis hoc peccatum ; ; et cum hoc dixisset obdormiuit in Domino . 
Monstrant praecedentia Stephanum etiam pro se ipso orasse cum dicitur : Et lapidabant Stephanum inuocantem et dicentem : ; Domine Iesu , suscipe spiritum meum . 
; Ubi diligenter attendendum uideo quanta caritate inter ipsos lapidum ictus inimicos amplecteret , pro quibus non solum orat , sed etiam flexis genibus supplicat , quod nequaquam legitur pro seipso fecisse , uerum etiam pro his quos primo grauiter arguere et tam sua quam patrum suorum scelera non timuit improperare . 
Ex quanto autem caritatis fonte id perueniret exhibuit in fine , in quo tum praecipue Dominum Iesum imitari uidetur , qui ad passionem deductus pro crucifigentibus deprecatus est dicens : Pater , ignosce illis , non enim sciunt quid faciunt . 
Perpendite , obsecro , carissimae sorores et filiae Christi , quanta prouidentia diuinae pietatis circa uos fuerit qui hanc famulatui uestro caritatem deputauit , quae nec inimicis , cum occideretur , irasci potuit , ut hinc praecipue colligatis quid de ipso uobis sit sperandum qui sic se inimicis praebuit propitium . 
Legimus et alios sequaces eius fortiter dimicasse , nullos autem uel paucos hanc exemplo Domini sui interemptoribus gratiam exhibuisse . 
Unde et merito primus in agone Domino succedere meruit , cui ex tanta uirtutis imitatione propinquior extitit , ut quo profectior esset uirtute , prior assumeretur in exemplo pugnae . 
At ne tantae caritatis affectum in oratione sua non obtinuisse putemus effectum , attendite quid oratione illa proueniat et sequatur . 
Dictum quippe fuerat testes illos falsos quibus lapidantibus traditus est , custodienda uestimenta sua secus pedes adolescentis Sauli deposuisse , postea uero cum , expleta oratione , pro inimicis martyr statim in Domino obdormiuisse dicitur , mox de eodem adolescente Saulo subinfertur : Saulus autem erat consentiens neci eius . 
. . etc . 
Quibus uerbis quidem in hoc maxime adolescente eius oratio fructuosa inuenitur , ut ille postea per meritum Stephani conuersus fuisse credatur , per quem uniuersus fere mundus ad Deum conuerteretur , ut hoc ipsum quod credimus Stephani meritis omnes pariter gentes tribuamus . 
Sed nec Stephano lapidato persequentium ira sedata est , sed tanto amplius propter eum accensa , quanto constat eum Deo magis acceptabilem et inimicis Dei fuisse odibilem . 
Unde et sequitur : Facta est persecutio magnain Ecclesia in illa die qu e erat in Ierosolymis , et omnes dispersi sunt per regiones Iudeae et Samariae , praeter apostolos . 
Cuius quidem persecutionis dispersionem in quantam salutem Ecclesiae Dominus conuerterit , ut de morte scilicet Stephani desolata materiam acciperet consolationum , sequentia indicant , cum haec scilicet fidelium dispersio multos in fidem Christi congregaret populos , sicut in sequentibus continetur , cum dicitur : Igitur qui dispersi erant pertransibant euangelizantes uerbum Dei , Philippus autem descendens in ciuitatem Samariae praedicabat illis Christum . 
lntendebant autem turbae his quae a Philippo dicebantur unanimiter audientes et uidentes signa quae faciebat . 
Multi enim illorum qui habebant spiritus immundos clamantes uoce magna exiebant , multi paralytici et claudi curati sunt . 
Factum est ergo gaudium magnum in illa ciuitate . 
Quod etiam gaudium quantum apostolis fuerit non tacetur cum dicitur : Cum audissent autem apostoli qui erant Ierosolymis quia recepisset Samaria uerbum Dei , miserunt ad illos Petrum et Iohannem . 
. . etc . 
Hunc autem Philippum eum esse constat , qui etiam inter ipsos septem diaconos uestro famulatui deputatos euangelista superius secundum post Stephanum computauit , dicens : Et elegerunt Stephanum , uirum plenum fide et Spiritu sancto , et Philippum . 
. . etc . 
Ex quo etiam liquet per hunc quoque diaconem uestrum quasi de domo uestra primam agentes praedicationem Christi dilatam fuisse et primitias gentium in horreas Christi peruenisse . 
Cuius etiam filiabus quantam gratiam praerogatiua uirginitas contulerit longe inferius Euangelista non reticet dicens : Altera autem die profecti uenimus Caesaream et intrantes domum Philippi euangelistae , qui erat unus de septem , mansimus apud eum . 
Huic autem erant filiae quatuor uirgines prophetantes . 
Ut ergo nunc ad superiora redeamus , libet etiam nunc intueri quantam curam sepeliendi sanctissimum martyris sui corpus habuerit Dominus , cum de caeteris ad ipsum ingemiscens Psalmista conqueratur dicens : Posuerunt morticina seruorum tuorum escas uolatilibus caeli , carnes sanctorum bestiis terrae . 
Effuderunt sanguinem sanctorum in circuitu Ierusalem et non erat qui sepeliret . 
In illa quippe tanta persecutione et dispersione fidelium quae tunc Ierosolymis facta est , non defuerunt fideles qui cum planctu magno in tanta sui anxietate martyrem , sepelierunt sicut scriptum est : Sepelierunt Stephanum uiri timorati et fecerunt planctum magnum super eum . 
Hic est ille ploratus et ululatus multus Rachelis uestrae , hae sunt illae compatientis Ecclesiae piae lacrymae , quae per Ieremiam praefigurata sunt dicentem : Vox in excelso audita est lamentationis et luctus , Rachelis plorantis filios suos . 
. . etc . 
Et uos ergo , sorores in Christo carissimae , talem ac tantum in uestro famulatu defunctum pia lamentatione plangite ; pia compassionis deuotione uenerandas exequias celebrate , et quasi hunc praecipue uestrum ad sepulcrmn prosequentes eius sepulturae lacrymis unguenta perficite , et fideli eius circa uos obsequio quasi aromata praeparate . 
Legimus in illis sceleratis turbis quae ad crucifigendum ducebant Dominum , non defuisse illi lugentium pietatem feminarum . 
Sicut idem meminit euangelista dicens : Sequebatur autem eum multitudo populi et mulierum quae plangebant et lamentabantur eum . 
Conuersus autem ad illas Iesus dixit : Filiae Ierusalem , nolite flere super me . 
. . etc . 
Si ergo infideles feminas , et ipsorum et persequentium uxores naturalis affectus pietatis qui maxime uestro sexui inest ad compassionis lacrymas commouit , quid uestro debeatis Stephano non ignoratis . 
Quem etiam post mortem quot et quantis miraculis Dominus extulerit praecipue doctores Ecclesiae ad posterorum memoriam studiose scribendo transmiserunt . 
Unde inter caetera meritis eius perpetrata magnalia , maximus Ecclesiae doctor Augustinus libro de Ciuitate Dei ultimo sex mortuos in Africa commemorat suscitatos , quod nec ipsum sibi Dominum nec Petrum id miraculis praecipuo , nec cuiquam sanctorum legimus concessisse . 
Prius quidem quemdam presbyterum , deinde puerum , postea quamdam sanctimonialem , dehinc quamdam puellam , postea iuuenem , deinde quemdam infantem . 
Eucharius enim presbyter uetere morbo calcibus laborabat et per memoriam eius in terris saluus factus est . 
Ipse uero postea morbo alio praeualescente , mortuus est , sed tunica eiusdem presbyteri postquam ad memoriam sancti martyris delata est , et reportata est , et super iacentis mortui corpus posita , meritis beati martyris suscitatus est . 
De puero uero legimus quia , cum in area luderet , exorbitantem boues qui uehiculum trahebant rotis eum attriuerant , et confestim palpitauit expirans . 
Hunc mater arreptum ad eamdem memoriam posuit , et non solum reuixit sed etiam illaesus apparuit . 
Sanctimonialis uero cum aegritudine laboraret , ad eamdem memoriam tunica illius allata est , sed antequam tunica reportaretur illa defuncta est . 
Hac denique tunica operuerunt cadauer eius et recepto spiritu saluata est . 
Quadam autem die , cum Basus quidam Syrus ad memoriam eiusdem martyris pro filia aegrotante rogaret et uestem puellae eo detulisset , ecce duo pueri de domo occurrerunt qui eam mortuam nuntiauerunt . 
Sed amici qui erant in domo prohibuerunt illi dicere , ne per publicum plangeret . 
Qui cum domum rediisset nimio dolore commotus , mortuae filiae uestem quam detulerat superiecit et uitae reddita est . 
Filius item cuiusdam extinctus erat . 
Cuius corpus amici martyris oleo perunxerunt et statim reuixit . 
Sextus uero qui superest hoc modo suscitatus est . 
Eleustus , uir tribunitius , habens infantulum in infirmitate mortuum super memoriam martyris posuit , et post multam orationem cum lacrymis fusam , iuuenem leuauit . 
Haec ommia , ut diximus , in Africa gesta , quae uidelicet ibi habitando nouerat , beatus commemorat Augustimus , ex his scilicet innuens quae in una prouincia facta ad eius notitiam peruenerunt , quot et quanta talia uidelicet maiora in caeteris mundi partibus ad gloriam sui militis Dominus operari credendus sit . 
Unde et id praerogatiuae consecutus est , ut im eius memoriam maxime cathedrarum episcopalium basilicas uideamus comsecratas . 
Qui primus martyr Christi , tamquam alter Abel , proprii sanguinis effusione , quidam , ut ita dixerim , fundator extitit Ecclesiae , seipsum tamquam lapidem uiuum et multorum lapidum ictibus obtusum et quadratum in eius fundamentum substernens , super quem caeteri omnes tamquam in ipso quodammodo fundati ac firmati innitantur , qui et uiris exhibuit formam constantiae et feminis pariter continentiae . 
Sed quondam cuncta haec ad uestram gloriam , carissimae sorores , specialiter pertiment quae de primo uestro praedicantur ministro , tanto amplius a uobis triumphus eius memorandus est , quanto eius memoria uobis ampliorem honorem uel maiorem securitatem praestat . 
Unde pie uobis exhortatione consulimus ut semper in matutinis et uespertinis laud ibus in antiphona propria et collecta eius memoriam deuote celebretis , ut quem apud homines fidelem habuistis ministrum , salubriorem apud Deum sentiatis aduocatum , ipso id uobis Domino praestamte , cui est homor et gloria per infinita saeculorum saecula . 
Amen . 
DE SANCTO IOANNE BAPTISTA Domimus ad beatum Iob in parabolis loquens , cum per ibices et parturientes ceruas rectorum ordinem descripsisset , consequenter , dilectissimi fratres et commonachi , ad institutionem uestri propositi stylum conuertit , et eius libertatem caeteris praeferens ait : Quis dimisit onagrum liberum , et uincula eius quis soluit ? 
Cui dedi in solitudine domum , et tabernacula eius in terra salsuginis ? 
Contemnit multitudinem ciuitatis , et clamorem exactoris non audit . 
Circumspicit montes pascuae suae , et uirentia quaeque perquirit . 
Magnum , fratres , in multis uirtutibus Iob fuisse , tam ipsius historia quam Dei testimonia monstrauerant . 
Quem ne tantarum magnitudo uirtutum in elationem forte traheret , uitae ipsius coniugali tam rectorum quam continentium dignitas prae oculis ponitur , ut eorum scilcet comparatione se compescat ab elatione . 
Et quia tam continentiae quam abstinentiae uirtus praeminet in monachis , sub onagri specie huius praerogatiua describitur uitae . 
Onager quippe non domesticus , sed siluestris asinus dicitur . 
Hic tanto liberius in solitudine conuersatur , quanto a commiseratione hominum magis remotus nec onere grauatur , nec uinculis coercetur , sicut e contra domesticus sustinet asinus . 
Unde merito huic uita coniugatorum , sicut illi continentium comparatur . 
Quod enim uinculum maius quam copulae coniugalis ? 
Quae grauior seruitus , quam ut homo proprii corporis potestatem non habeas ? 
Quae denique uita onerosior , quam molestiis quotidianae sollicitudinis tam pro uxore quam pro filiis cruciari ? 
Aut quae uita pigrior ad obsequium Dei , quam eius qui tot affectionum uinculis mundo ligatus astringitur ? 
Unde nec ah lmius uitae comparatione pigiiumenti tarditas dissidet . 
Monachi uero tanto expeditiores uel promptiores ad diuinum fiunt obsequium , quanto amplius saecularium affectionum uinculis absoluti , omnibusque renuntiantes ab illa , quam diximus , seruitute longius absistunt , et liberiores fiunt . 
De qua nunc libertate Dominus ad Iob loquitur : Quis dimisit onagrum liberum ? 
Ac si diceret : Quis , nisi ego , hanc libertatem quieti monasticae dedit , quae longe praeminet illi tuae coniugali seruituti ? 
Magnum utique hoc tantae gratiae donum , ut inspiratione et uirtute diuina homines in carnalibus concupiscentiis nati , et in saecularibus illecebris educati , contra uel supra humanae naturae infirmitatem ita in carne uiuant , ut uitia carnis nesciant , et humanitatis obliti uirtute fiant angelici . 
Et uincula eius quis soluit ? 
Hoc est affectiones carnis , quibus naturaliter quasi quibusdam uinculis mundo ligatus erat , quis dirupit ? 
Quam congrue autem uitam continentium , quae , ut dictum est , in monachis praeminet , onager designet , illa eius natura indicat , quam Isidorus , et qui de naturis animalium scripserunt , referunt . 
Qui enim mares sunt in onagris , filios suos castrare dicuntur . 
Quod quidem ne fiat , matres , quantum possum , eos occultare nituntur . 
Mares autem in onagris , fortes in proposito suo sunt monachi , qui eos quibus quasi filiis praesunt , uel quos in suam congregationem suscipiunt , spiritaliter castrando in sua continentia seruant . 
Quales quidem eunuchos , qui se uidelicet propter regnum coelorum castrauerunt , tam Isaias quam ipsa Veritas plurimum commendat Quod autem de monachis , id est solitariis , haec de onago dicta sint intelligenda , patenter insinuat , dicens : Cui dedi in solitudine domum hoc est a tumultu saeculi ad secretum heremi traxi , ut ibi scilicet quanto quietius habitaret , tanto perfectius mihi uacaret . 
Et tabernacula eius in terra salsuginis . 
Tabernacula mobiles domus sunt , nullaque stabilitate fixae , qualia sunt pastorum uel peregrinantium obumbracula . 
His corpora nostra comparantur morte adhuc dissolubilia , nec stabilitatem immortalitatis adepta . 
De qualibus dicit Apostolus : Si dissoluatur domus nostra terrestris , habemus in caelum domum non manufactam a Deo paratam . 
Dum ergo in his luteis et mortalibus corporibus sumus , in tabernaculis magis quam in domibus habitamus . 
Qui ergo hic adhuc peregrinantes quasitabernaculum habemus , cum ad caelestis Ierusalem patriam uenerimus , domum potius habituri sumus . 
In cuius rei typo populus Dei primum habuit tabernaculum in deserto , et postea templum in Ierosolymis , terram adeptus promissionis , et maxima pacis iacunditate fruens sub Salomone , qui ex nomine quoque quo , sicut et Ierusalem , ubi templum aedificauit , pacem praetendit , quae nusquam nisi in illa Ierusalem superna potest esse uera . 
Scribens etiam ad hebraicos Apostolus , mortale cuiuslibet corpus tabernaculo comparat dicens : Habemus altare , de quo non habent edere qui tabernaculo deseruiunt hoc est concupiscentiis carnis magis quam spiritui obediunt , et uentri magis quam Deo famulantur . 
Terra salsuginosa loca sunt arida , et sicca , quam perambulans diabolus requiem non inuenit , qui in locis humentibus dormit , sicut ad eumdem Iob Dominus dicit . 
Onagri ergo tabernacula in terra sunt arida , quia uirtus abstinentiae in eis uiget , quorum corpora fluxu carnalium concupiscentiarum nequaquam sunt humida . 
Contemnit multitudinem ciuitatis . 
Ad duo quae nouissime dixerat duo subiungit , quasi singula singulis reddens . 
Ad illud quidem : Cui dedi in solitudine domum istud refert quod nunc dicitur : Contemnit multitudinem ciuitatis id est frequentiam saecularium hominum quae multos capit atque oblectat . 
Multi quippe sunt uocati , sed pauci electi , et spatiosam et latam uiam mortis multi perambulant . 
Sunt qui timore uel necessitate aliqua commoti ad occulta solitudinis se conferunt , et hoc ex coactione magis quam ex uoluntate faciunt ; sicut in Elia primo antiqui populi anachoreta , uel in Paulo postmodum primo heremita factum esse legimus . 
At uero egregius est a saeculo recessus et deo acceptus , cum quis propter Deum relinquit mundum , nec tam eum mundus expellit , quam ipse mundum reiicit . 
Et clamorem exactoris non audit ac si diceret : Ex hoc apparet eum in terra salsuginis habere tabernacula , quia quotidianae abstinentiae moderatis ieiuniis carnem domat , ut et concupiscentias reprimat , et defectum naturae non incurrat . 
Importunus et quotidianus exactor in nobis uenter est , qui cibum a nobis exigendo quasi quotidie murmurat , et clamat : Affer , affer ! 
Hic quidem uocem moderatam habet in necessariis , sed clamorem intemperatum in superfluis . 
Onager ergo iste , quia necessaria uentri alimenta non subtrahit , sed superflua tollit , clamorem exactoris , ut dictum est , non audit , quia ei non obtemperat in superfluis . 
De quo adhuc subditur : Circumspicit montes pascuae suae , et uirentia quaeque perquirit . 
Montes pascuae uolumina sunt sublimioris doctrinae , id est sacrae scripturae . 
Quo ergo iste spiritalis onager amplius cibis corporalibus abstinet , tanto consolatione melioris cibi , id est pabulo diuini uerbi magis indiget ; et quo illam minus curat , hac refectione animam magis satiat . 
autem circumspicere dicitur montes pascuae suae , hoc est diligenter inquirere ac prouidere , in quibus montibus , id est sacris uoluminibus aptiorem sibi refectionem ex intelligentia ipsorum possit reperire . 
Non enim omnibus omnium librorum lectio competit , nec omnes ab omnibus intelligi possunt , nec in omnibus ferculis omnes pariter oblectantur . 
Et quoniam in diuinis libris quedam reprehenduntur , quaedam commendantur , nec solumuita bonorum quam sequamur , uerum etiam malorum quam fugiamus describitur ; montes isti non solum uiridem , sed etiam siccam continent herbam . 
Quae enim ad saecularem pertinent uitam foeno comparanda sunt , quod abscisum de terra sua uiriditatis uigorem amisit . 
Et uita reproborum a terra uiuentium aliena , his caducis inhians rebus , que in defectu consistunt , foeno comparatur ; sicut e contrario uita electorum , qu e quotidianum habens profectum , ad immarcessibilem patri e caelestis quasi semper uirentis tendit amoenitatem , uirentium pratorum speciem gerit . 
His igitur onager noster in illis montibus reficiendus . 
Non sicca pabula , sed uirentia querit , quia haec assequi nititur , per quae ad aeternam pertingitur uitam , et his tantum animam suam hic reficere curat , quibus ad supernam illam refectionem perueniat . 
Haec quidem de onagro in generali , ut ita dicam , persona monachorum expositio nostra prosecuta est . 
Quem nunc de genere ad speciem transferentes , in summo illo monachorum principe , cuius hodie solemnitas agitur , iuuat haec omnia diligentius considerare , ubi ea perfectius possimus inuenire ; qui sine professione regulae uiuens , omnem regulae transcendit perfectionem . 
Hic quippe , ut dictum est , in spiritu et uirtute ueniens Elie , huius propositi uitam , quam ille inchoauit , ipse consummauit . 
Ab his duobus tamquam ducibus nostri propositi , seu principibus huius philosophiae christianae tam in ueteri quam in nouo populo studia sunt exorta . 
Hieronymus ad Paulinum in epist . 
II : Habet unumquodque propositum principes suos , et ut ad nostra ueniamus , episcopi et presbyteri habeant ad exemplum apostolos et apostolicos uiros , quorum honorem possidentes , habere nitantur et meritum . 
Nos autem habeamus propositi nostri principes , Paulum , Antonium , Hilarionem , Macharium . 
Et ut ad Scripturarum auctoritatem redeam , noster princeps Elias , Elisaeus , nostri duces prophetarum filii , qui habitabant in agris et solitudine , et faciebant sibi tabernacula prope fluenta Iordanis . 
De his sunt et illi filii Rechab , qui uinum et ciceram non bibebant , qui morabantur in tentoriis , qui Dei per Ieremiam uoce laudantur , quod non deficiat de stirpe eorum uir stans coram Domino . 
Idem ad Eustochium uirginem , de diuersis generibus monachorum : Ad tertium genus ueniam , quos anachoretas uocant , et qui de coenobiis exeuntes , excepto pane et sale , amplius ad deserta nihil perferunt . 
Huius uitae auctor Paulus , illustrator Antonius , et ut ad superiora conscendam , princeps Ioannes Baptista fuit . 
Talem uirum quoque Ieremias describit , dicens : ; Bonum est uiro cum portauerit iugum ab adolescentia sua , sedebit solitarius et tacebit , quoniam sustulit per se iugum . 
. . etc . 
; Chrysostomus , homilia XXllI , quae sic incipit : ; De Ioanne dicitur : ' Fuit homo missus a Deo , cui nomen erat Ioannes . 
' Gratia in nomine comprehenditur . 
Ioannes enim interpretatur Domini gratia , quia maiorem accepit gratiam . 
Propterea in heremo philosophatur , et reseruat se in aduentum Christi , quia nuntiaturus erat Christum . 
Statim in heremo nutritur , statim ibi crescit . 
Non uult eum hominibus conuersari , in heremo cum angelis philosophatur . 
; Considerate , monachi ; dignitatem uestram , Ioannes princeps uestri est dogmatis . 
Ipse monachus statim ut natus est in heremo uiuit , in heremo nutritur , Christum expectat in solitudine . 
Eo tempore quo Ioannes natus est , et erat in heremo , hoc templum quod uidemus esse destructum , quantas habebat diuitias , quid auri , quid argenti , Iosephus describit ; quantum gemmarum , quantum serici : quanti erant sacerdotes , scribae et uniuersa genera officiorum . 
Videte quomodo semper Christus humilitatem diligit . 
Christus Dei filius in templo nescitur , et in heremo praedieatur . 
Humilis enim humiles diligit . 
Hoc totum quare dico ? 
Ut doceam dogmatis nostri principem esse Ioannem Baptistam . 
Hic alter , ut dictum est , Elias in spiritu , immo quodam priuilegio uitae maior habitus , tanto maiorem a Domino gratiam percepit , quanto huius excellentiam gratiae , ex praecepto angeli natiuitatem eius nuntiantis , talique nomine , quod hanc exprimeret gratiam , meruit insigniri . 
Ipse reuera onager liber fuit , qui ab infantia ruptis carnalium affectionum uinculis , spretaque domo parentum , ad horridum heremi desertum se contulit : non quidem ut Elias metu persecutionis coactus , sed abstinentiae uirtute spontaneus . 
Qui in illa solitudine , quam salsugineos et aridae terrae tabernaculum efficeret corpus suum , Euangelia docent . 
Ubi naturalibus cibis , et quae ultro terra dabat , contentus , nec pane , nec olere , nec aliquo cocto uesci legitur , sed tantum melle syluestri , et locustis , et aqua sustentatur . 
Elias non solum cibi monastici , uerum etiam carnium alimentum coruis ministrantibus habuit . 
A quibus non semel in die , sed tam mane quam uespere ad eum hae pariter cum panc deferebantur . 
Qui et de torrente Charit poculum habens , in tribus istis , pane uidelicet , carnibus , et aqua , non magnae abstinentiae grauamen sentiebat . 
Filii quoque Rechab nullam ieiuniorum laudem adepti , de abstinentia tantum uini non carnium , uel quarumcumque deliciarum , commendantur a Domino , Ioannes uero eiusque discipuli in abstinentia corporali quotidiana , non solum priores patres , uerum etiam ipsum Christum , uel eius discipulos transcendisse legitur , sicut Matthaeo referente didicimus : Accesserunt , inquit , ad Iesum discipuli Ioannis dicentes : ; Quare nos et pharisaei ieiunamus frequenter , discipuli autem tui non ieiunant ? 
Et ait illis Iesus : Nunquid possunt filii lugere , quamdiu cum illis est sponsus ? 
Qui etiam quanta uestium asperitate , ne in istis aliquam sentiret mollitiem , nec eadem Euangelia , nec ipse Dominus reticet in laude eius . 
Scriptum quippe est : Ipse autem Ioannes habebat uestimentum de pilis carnelorum , et zonam pelliceam circa lumbos suos . 
Pro cucullis quidem laneis hispida de pilis camelorum habebat indumenta . 
Pro femoralibus lineis , zona pellicea circa lumbos utebatur , ut uidelicet frigiditate et duritia pellis calorem et mollitiem reprimeret libidinis . 
Filius ipse pontificis qui tunc haereditario iure patri succedebat , populo contempsit praeesse in ciuitate , ut perfectius Deo uacaret in solitudine . 
Huius onagri fuerunt montes pascuales uiri praedicti altitudine uitae in antiquo populo praeminentes , ad quos intentionis suae oculos leuans , iuxta illud : Leuaui oculos meos in montes quot inde uirtutum sumpsit exempla , quasi tot uirentis herbae habuerit pabula . 
Non enim in singulis omnia diuinae gratiae dona reperiebat , sed ex diuersis diuersa colligens , quasi ex multis unum hominem perfectum componere studebat . 
Huius itaque uitam tam de continentia quam de abstinentia Dominus praeferens uniuersis , nec tam humanam quam angelicam censens eam , cum praemisisset in eius laude : Sed quid existis uidere ? 
prophetam ? 
Dico uobis plus quam prophetam . 
. . statim adiecit : Hic est , de quo scriptum est : ; Ecce mitto angelum meum . 
. . etc . 
; Quid autem , fratres , tanti principis nostriuitam com m endare prodest , si eam imitari contemnimus ? 
Sicut ait Apostolus : Quaecumque scripta sunt , ad nostram doctrinam scripta sunt , ut per patientiam et consolationem Scripturarum spem habeamus . 
Quantum nobis imminet periculum , si ea non impleamus documenta , quae specialiter ad aedificationem nostram sunt scripta , si eis instruimur exemplis , quae nostri propositi mores describunt perfectius ? 
Quo enim diligentius haec nobis exposita uidemus , maius iudicium de contemptu incurrimus eorum . 
Unde et Veritas : Seruus , inquit , sciens et non faciens uoluntatem Domini sui , plagis uapulabit multis . 
Ecce in onagri supraposita descriptione quid nos sequi deceat patenter expressum est , sed quam contraria incedamus uia non minus liquidum est . 
Iam quippe refrigescente , immo extincto religionis feruore , postmodum de labore proprio uiuere deberemus , quod unum uere monacl os efficere beatus Benedictus meminit , inimicam animae sectantes otiositatem , de alieno labore uictum quaerimus : et huius noxiae quietis peruersa libertate utentes , et tam luxui rerum quam multiloquio uacantes , ueram praedicti onagri libertatem amisimus . 
Unde saecularibus nos implicantes negotiis , dum cupiditate terrenorum nobis dominante , ditiores fieri studemus in monasterio quam fueramus in saeculo , terrenis nos dominis potius quam Deo subiecimus . 
Villas et homines et seruos pariter et ancillas a potentibus saeculi tamquam in eleemosyna sumentes , eorum nos graui iugo subiugamus , et nonnunquam pro paucis quae accipimus multa persoluimus . 
Quae cum de suo potius quam de nostro sibi prouenire censeant , nullas his habent grates , quae sibi non tam dari quam reddi autumant . 
Saepe et pro tutela horum ad forinseca iudicia trahimur compulsi , et ante saeculares iudices publicam agentes causam , adeo non impudenter contendimus , ut homines nostros non solum ad iuramenta , uerum etiam ad duella pro nobis agenda cum summo uitae suae periculo compellamus . 
Quod quidem in saecularibus quoque christianis Apostolus arguens ait : Iam quidem omnino delictum est in uobis , quod iudicia habetis inter uos . 
Quare non magis iniuriam accipitis ? 
Quare non magis fraudem patimini ? 
Sed uos iniuriam facitis , et fraudatis , et hoc fratribus . 
An nescitis quia iniqui regnum Dei non possidebunt ? 
Quis etiamnum ignoret in ipsos subiectos nostros exactiones grauiores nos exercere , et maiori debacchari tyrannide , quam saeculares faciunt potestates ? 
Denique et in tantam , si ualemus , insaniam prorumpimus , ut de tributis et uectigalibus , et teloneis uictum nohis acquiramus : cum inter magna Domini miracula deputetur , quod a teloneo uocatione sua potuit abducere Matthaeum . 
Ut autem de saecularibus ad ecclesiasticas transeamus potestates , non minora hinc grauamina nostra ambitio sustinere uidetur . 
Cum enim ea quae sunt clericorum nobis usurpamus , et ab episcopis quocumque modo parochiarum redditus tam in decimis quam in oblationibus obtinemus , saepe quae non rapuimus exsoluere cogimur . 
Hinc ad synodos et ad concilia frequenter tracti , et ad publicas causes quotidie profecti , non modico pretio iudices , uel qui nostras iniurias pallient conducimus oratores . 
Certe et in ipsis conciliis quanta sit auaritiae nostrae rapacitas , frequens querimonia monstrat . 
Raro ibi episcopos , raros clericos inuicem contendere uidemus . 
Omnes fere controuersiae aut monachorum sunt , aut de monachis ortae . 
Denique ut omittam harum sollicitudinum seruitutem et uincula , quibus se mundo uehementer obligant ; quid de affectionibus carnalium propinquitatum uel affinitatum dicam , pro quibus innumera de rebus monasterii committunt sacrilegia ? 
Verbi gratia , cum filios , aut nepotes , uel quacumque sibi cognatione uel affmitate coniunctos habent in saeculo , furtim , si manifeste non possum , quae fratribus surripiunt , illis impendunt . 
Quos si forte ad monachatum traxerint , uel ministros in domibus suis habuerint , hos in praelationibus sublimant , et pro arbitrio ipsorum cuncta dispensantur . 
Contra quos si quis dixerit , statim laesam maiestatem sentit . 
Isti monasterii sunt domestici hostes , isti quotidiani fures , tanto magis noxii , quanto plus assidui . 
Quorum patrocinio ad quaeuis turpia , ad quaelibet illicita ipsi monachi tanto facilius prorumpunt , quanto de ipsorum propinquitate uel affnitate amplius confidunt . 
Tabernacula praedicti onagri in solitudine a Domino praeparari dictum est . 
Isti autem e contrario , suggerente diabolo , solitudinis quietem fugientes , et saeculi tumultibus se impudenter ingerentes , in ciuitatibus et castellis habitare laetantur , non tam monachi , hoc est solitarii , quam ciues appellandi . 
Quorum impudentiam maximus ille monachorum et ecclesiasticorum doctorum Hieronymus arguens , et nostram ac clericorum uitam diligenter distinguens , ait : Si episcopatus te uel opus uel onus forte delectat , uiue in urbibus et castellis , et aliorum salutem , fac lucrum animae tuae . 
Si cupis esse quod diceris monachus , id est solus , quid facis in urbibus , quae utique non sunt solorum habitacula , sed multorum ? 
Idem alibi : Interpretare uocabulum monachi , hoc est nomen tuum . 
Quid facis in turba , qui solus es ? 
Tanto autem periculosius in saecularibus turbis , et in frequentia hominum habitamus , quanto eorum nostro maior est numerus , et plures cernimus saeculares quam religiosos homines . 
Quod quidem periculum tunc maxime incurrimus , cum bini , uel terni , et nonnunquam singuli inter hos conuersamur . 
Etiam haec loca nostra , quae abbatias dicere non possumus , obedientiarum nomine commendamus ; tanto in hoc mentientes apertius , quanto ab obedientia regulae , et ab ordine professionis nostrae amplius remouemur . 
Ubi enim iuxta institutionem regulae ordo non tenetur , quis inordinatam domum dicere uereatur ? 
Denique duo tantum genera monachorum commendat auctoritas , coenobitarum scilicet atque anachoretarum . 
Qui autem in saeculo bini uel terni aut singuli conuersantur , nec tantum fratrum numerum habent , ut obseruantiam regulae impleant , profecto nec coenobitae sunt , nec anaclioretae : coenobitae quidem cum sub regula non degant , sed nec anachoretae cum in solitudine non uiuant . 
Quod si nec monita , nec exempla sanctorum patrum nos a saeculo tentationibus pleno reuocant et plus lucra corporalia cupimus quam animarum damna timemus : ipsa saltem rerum nostrarum incommoda , quae de communi hominum conuersatione frequenter sustinemus , nos ab hac praesumptione compescant . 
Incursu quippe hostium ciuitates ipsas uel quae ciuium sunt depopulante , res nostrae pariter cum rebus eorum iunctae , a communi clade non possunt esse disiunctae . 
Cessantibus quoque hostibus , frequenter in ciuitatibus contingunt improuisa domorum incendia : per quae tam oratoria , quam officinae monachorum penitus consumuntur . 
Ipsa saltem damna , quae fugiendo incurrimus , refugere ad so itudinem doceaot ut quasi mercibus nostris tempestate amissis , de procellis saeculi uel nudi properemus ad quietis et solitudinis portum . 
Sunt qui in solitudine tabernacula sua collocant , sed minime perseuerant . 
Quod quidem multis de causis accidit . 
Alii quippe paupertatis suae modum excedentes , et maiora suis uiribus aggredientes , quod non habent de proprio , supplere coguntur ex alieno , et pro necessitudinibus suis se rursum saeculo in gerere , quod proposuerant fugere . 
Sunt et qui longa heremi conuersatione et abstinentia tantum religionis nomen adepti sunt , ut a potentibus saeculi uel saecularibus uiris sub aliqua pietatis occasione saepius inuitentur , et sic diabolico cribro more paleae uentilati , de heremo renouentur in saeculo . 
Qui multis adulationum fauoribus dona diuitum uenantes , tam suam quam illorum iugulant animas , sicut scriptum est : Vae uobis qui consuitis puluillos sub omni cubito manus , et ceruicalia sub capite uniuersae aetatis ad capiendas animas . 
Et rursum : Popule meus , qui te beatificant , ipsi te decipiunt , et uias gressuum tuorum dissipant . 
Quid est autem puluillos cubitis , uel ceruicalia capitibus supponere , nisi saecularium hominum uitam blandis sermonibus demulcere , quam nos magis asperis increpationibus oportebat corrigere , et de horrore diuini iudicii , et poenis gehennae ad poenitentiam trahere ? 
Quorum dona cum sustulerimus , eos utique de suffragio nostrarum orationum confidentes , in suis iniquitatibus relinquimus securiores . 
Qui nec ea se male acquisisse uel possidere credunt , unde religiosos uiros eleemosynam petere cernunt . 
Quam cum suscipimus , mammonae iniquitatis frequenter communicamus . 
De qua quidem mammona iniquitatis a Domino uocata , beatus Hieronyinus ad Edibiam de diuersis scribens quaestionibus . 
Fac tibi amicos de mammona iniquitatis . 
Pulchre dixit de iniquo . 
Omnes enim diuitiae de iniquitate descendunt , et nisi alter perdiderit , alter non potest inuenire . 
Unde ilha uuhgata sententia mihi uidetur esse uerissima : Diues autem iniquus , aut iniqui haeres . 
Seneca in Prouerbiis : Lucrum sine damno alterius fieri non potest . 
Item praedictus doctor in Isaia : Principes tui socii furum . 
Principes scribes uocat et pharisaeos , qui a Domino recedentes , socii fuerunt proditoris furisque Iudae . 
Quod quidem et nos cauere debemus , ne accipientes ab hominibus munera , qui per rapines miserorumque lacrymas diuitias congregant , socii furum appehhemur , dicaturque nobis : Videbas furem , et currebas cum eo . 
. . etc . 
Omnes diligunt munera . 
Non dixit qui accipiunt , hoc enim saepe necessitate fit , sed sunt qui non putant amicos , nisi a quibus dona perceperint ; nec os considerant amicorum , sed manus ; et eos sanctos iudicant , quorum exhauriont marsupium . 
De quibus et Ecclesiastes loquitur : Qui loquitur pecuniam , non implebitur . 
Sequuntur retributiones , ut laudent eos a quibus aliquid acceperint , uel certe nulli quippiam tribuant , nisi a quo se recepturos putauerint . 
Si quis autem diligenter consideret quod ait Dominus : Facite uobis amicos de mammona iniquitatis hoc est a uobis uel aliis male acquisita , et de alieno damno in lucrum nostrum suscepta , et consilium Domini uoluerit propositae de uillico parabolae competentius aptare , uiderit hoc ita intelligi debere , ut eis quibus abstulimus sue , restituamus eorum damna , et sic eos nobis in amicitiam conciliemus , quos in odium uestri concitaueramus . 
Non enim ueros Christi pauperes donis nostris amicos efficimus nostros , qui suos quoque diligunt inimicos , sed potius eos quos diximus , et eo modo quo diximus . 
Quod quidem parabola , quam de uillico Dominus praemiserat , diligenter exprimit , cum his quos ille generauerat damna sua restituit , non quae ab ipsis acceperat aliis distribuit . 
A quibus etiam in aeterna tabernacuha recipiendus dicitur , cum id eis fecerit , unde recipi mereatur non tam in sua quam in Dei superna tabernacula . 
Quis denique nesciat quantum nostra religio his quoque uilescat , a quibus uocati uenire non recusamus , et non solum eorum dona suscipimus uerum etiam inordinatis eorum mensis et familiis admiscemur . 
Quod si non pro reuerentia Dei , saltem pro uitando nostrae famae detrimento fugere deberemus . 
Scriptum quippe est in Ecclesiastico : Aduocatus a potentiore discede , ex hoc enim te magis aduocabit . 
Et Hieronymus ad Nepotianum : Facile contemnitur clericus , qui saepe uocatus ad prandium ire non recusat . 
Nunquam petentes raro accipiamus rogati . 
Nescio enim quomodo etiam ipse , qui deprecatur ut tribuat , cum acceperis uiliorem iudicat te . 
Quod si hoc est in clericis arguendum , quanto magis in monachis est detestandum ? 
Ut autem nunc documenta sanctorum omittam , gentilium saltem philosophorum exempla nostrae cupiditatis impudentiam reprimant . 
Hi quippe sine ulla regulae professione adeo mundum contempserunt , ut non solum potentum respuerent done , uerum etiam possessiones amplissimas abdicarent . 
Quorum nonnulli tanta frugalitate referuntur contenti , ut uel unum retinere scyphum censerent superfluum , cum ad hauriendum aquae poculum proprias menus uiderent sufficere . 
Ex quibus ilium Diogenem famosissimum , et de contemptu mundi notissimum , doctor praedictus Contra Iouinianum in secundo libro inducens , inter caeteras eius laudes id quoque adiecit : Quodam uero tempore habens ad potandum caucum ligneum , uidit puerum menu concaue bibere , et elisisse illud fertur ad terram , dicens : ; Nesciebam quod et natura haberet poculum . 
; Ad quem etiam potentissimus Alexander multa ei donalia offerenr , cum dolio eius tamquam dator importunus assisteret , hoc unum ab ipso suscepisse dicitur responsum : Ne obstes mihi , iuuenis , a sole . 
Socrates quoque Archelai regis done respuens , hoc unum in excusatione praetendit , nolle se suscipere tanta , quibus referre non posses aequalia . 
Unde Seneca de Beneficiis libro V : Alexander Macedonum gloriari solebat a nullo se beneficiis uictum . 
Item : Archelaus rex Socratem rogauit ut ad se ueniret . 
Dixisse Socrates traditur , nolle se ad eum uenire , a quo acciperet beneficia , cum reddere illi paria non posses . 
Primum , in illius potestate erat non accipere . 
Deinde ipse dare beneficium par incipiebat . 
Veniebat enim rogatus , et id dabat , quod utique ille non erat Socrati redditurus . 
Etiam nec Archelaus daturus erat aurum et argentum , recepturus contemptum auri et argenti . 
Non poterat referre Archelao Socrates gratiam ? 
Et quid si regem in luce media errantem ad rerum naturam admisisset , si illum negare uetuisset ? 
Quare ergo hoc Socrates dixit , uir facetus , et cuius per figuras sermo procedere solitus erat , derisor omnium maxime potentum . 
Maluit ei nasute negare quam contumaciter aut superbe . 
Timuit fortasse ne cogeretur accipere quae nollet . 
Timuit ne quid indignum Socrati acciperet . 
Dicet aliquis : Negasset si nollet , sed instigasset in se regem insolentem , et omnia sue magno aestimari uolentem . 
Vis scire quid uere uoluerit ? 
Noluit ire ad uoluntariam seruitutem , is cuius libertatem libera ciuitas ferre non potuit . 
Quod si de philosophis ad apostolos , immo ad ipsam sophiam Christum , quasi a minimis ad maxima conscendere uelimus , ut eorum uidelicet exemplis et auctoritate amplius instructi , dona libentius respuamus , Paulum doctorem Ecclesiae maximum ponamus in medium , qui non solum data , sed etiam sibi debita recipere non acquieuit ; ne , ut ipse ait , uel gloriam suam minueret , uel occasionem turpis questus exemplo suo aliis reinlqueret . 
Qui enim secundum legis auctoritatem , et dominicam institutionem de labore praedicationis suae uictum accipere merebatur , sicut caeteri faciebant apostoli , hac tamen potestate , sicut ait ipse , uti uerebatur , praedictis uidelicet causis , et summopere cauebat , ne quod offendiculum daret Euangelio Christi . 
Prouidebat quippe uir discretissimus , et animo liberali praeditus , si seminando spiritalia meteret carnalia , non tam manducare ut euangelizaret , quam euangelizare ut manducaret , ne quid tam ex caritate quam ex ambitione id facere , nec tam quae Christi sunt quam quae sua quaerere . 
Si ergo ipse ne turpem incurreret suspicionem , debita quoque suscipere de tanto lucro animarum erubuit , quanta est impudentia nostra , qui non deprecatione uel conuersione hominum uictum suscipimus , si de adulatione potentum ipsum qualibet arte possumus extorquemus . 
Qui etiam nonnunquam in tantam prorumpimus ignominiam , ut phylacteria nostra dilatantes , et interdum cassas cum reliquiis sanctorum circumferentes , uenali praedicatione mundo discurramus : et nonnunquam pseudo - praedicatoribus conductis , quae ueritate non possumus , mendaciis lucramur . 
Quod si quandoque sub obtentu eleemosynae aliqua largimur , ad hoc utique intendimus , ut maiora recipiamus : et quasi modicam escam in hamo ponimus , ut sic magnum piscem extrahamus , nec tam aliis quam nobis beneficia impendimus , nec tam aliis quam nobis caritatem exhibemus , si forte in talibus uel beneficium , uel caritas dici queat . 
Seneca quippe maximus morum aedificator beneficium , et beatus Gregorius caritatem nonnisi erga alteros haberi asserunt . 
Ille quidem in supra memorato de Beneficiis libro sic meminit : Nemo sibi beneficium dat , sed naturae suae paret a qua ad caritatem sui compositus est , nec liberalis est qui sibi donat . 
Beneficium est , quod quidem non sua causa dat , sed eius cui dat . 
Is autem qui sibi beneficium dat , sua causa dat : non est ergo beneficium . 
Hieronymus : Binos , inquit , in praedicatione discipulos mittit . 
Quia enim duo sunt praecepta caritatis , Dei uide licet amor et proximi , et minus quam inter duos haberi non potest . 
Nemo enim proprie ad semetipsum habere caritatem dicitur , sed in alterum dilectione se extendit , ut esse caritas possit . 
Binos ad praedicandum Dominus discipulos mittit , quatenus hoc nobis tacitus innuat , quia qui caritatem erga alterum non habet , praedicationis officium suscipere nullatenus debet . 
Cum ergo id non pro lucro animarum , sed nummorum geritur iuxta quod per Ieremiam Dominus conqueritur , dicens : Sacerdotes mei non dixerunt : Ubi est Dominus ? 
Ac si diceret , sed ubi est nummus ? 
non tam id beneficium quam lucrum , non tam caritas quam cupiditas est appellandum . 
A quo quidem turpi quaestu memoratus apostolus tam proprio quam dominico exemplo nos uehementer dehortans , et impudentiam nostram reprimens , Luca in Actibus Apostolorum referente , ait : Argentum , et aurum , aut uestem nullius concupiui , ipsi scitis , quondam ea quae mihi opus erant , et his qui mecum sunt ministrauerunt menus istae . 
Omnia ostendi uobis , quondam sic laborantes oportet suscipere infirmos , ac meminisse uerbi Domini Iesu , quondam ipse dixit : ; Beatius est magis dare quam accipere . 
; In quantum autem ad dandum magis quam ad accipiendum Christus manum extensam haberet , ipse patenter insinuat , cum diuiti de perfectione iustitiae consulenti respondit : Si uis perfectus esse , uade , uende omnia quae habes , et da pauperibus , et ueni , et sequere me . 
Non utique ait : Veni , et affer quae habes ad nos , sed aliis prius eroga tua , et sic post modum , suscipe rostra . 
Nos uero e contrario quemlibet ad conuersionem uenientem , non tam lucrum animae quam pecuniae quaerentes , ut quae habet afferat exhortamur , nec tam ei nostra largimur quam uendimus . 
In quo ei profecto non mediocrem tentationis occasionem damus . 
Facile quippe de his quae attulit intumescens , cum quid ei defuerit indignatur et murmurat ; et se miserum ac proditum clamat , cum se his coaequari uiderit , qui minus , aut omnino nihil attulerint . 
Has igitur omnes occasiones Christus amputans , nudum magis quam suffarcinatum decreuit assumere . 
Qui enim discipulis praeceperat : Gratis accepistis , gratis date hoc in seipso primum uoluit exhibere non tam uerbo suo quam exemplo nos ad hoc cupiens incitare . 
Qui enim propter Deum relinquit propria , impudenter exigit aliena . 
Ac longe melius uel honestius esset ei sua retinuisse , ut haberet de proprio fructum eleemosynae , quam ad aliena mendicantem famae suae detrimentum incurrere , et non mediocriter religionis propositae dignitatem laedere . 
Qui dum marsupia hauriunt aliena , ea procul dubio congregant , quae religioni maxime sint contraria , et iuxta dominicam parabolam , spines plantant messem Domini suffocaturas . 
Quid enim tam congruum religioni , quam frugalitas , quam uoluntaria paupertas ? 
Quid tam noxium quam abundantia rerum ? 
Unde et philosophi gentium nequaquam uirtutes cum diuitiis retineri censuerunt . 
Quorum unus , ut caeteros omittam , ille fuit , quem de contemptu mundi nobis exemplum praedicto Contra Iouinianum libro Hieronymus proponens , ait : Crates ille Thebanus proiecto in mare non paruo auri pondere : ; Abite , inquit , pessum , malae cupiditates . 
Ego uos mergam ne ipse merger a uobis . 
; Item ad Paulinum presbyterum : Crates ille Thebanus , homo quondam ditissimus , cum ad philosophiam Athenas pergeret , magnum auri pondus abiecit ; nec putauit se posse et uirtutes simul et diuitias possidere . 
Nos suffarcinati auro Christum sequimur pauperem , et sub praetextu eleemosynae pristinis opibus incubantes , quomodo possumus aliena fideliter distribuere , qui nostra timidi reseruamus ? 
Idem ad Pammachium de morte Paulinae : Non est profecto et consummato uiro opes contemnere , pecuniam dissipare , et proiicere quod in momento et perdi et inueniri potest . 
Fecit hoc Crates Thehanus , fecit Antisthenes , fecerunt plurimi , quos uitiosissimos legimus . 
Plus debet Christi discipulus praestare , quam mundi philosophus . 
Christus sanctificatio est . 
Christus redemptio , idem redemptor et pretium . 
Christus omnia , ut qui omnia propter Christum dimiserit , unum inueniat pro omnibus , ut possit libere proclamare : ; Pars mea Dominus . 
; Sunt et qui de monasteriis ad saeculum prodeuntes , in tantum sibi religionis nomen uindicant , et mirabiles uideri appetunt , ut miraculorum quoque gratiam se habere simulent , atque id de se praedicari glorientur . 
Quales nonnullos temporibus nostris uidimus , qui frequentiam hominum quam maxime fugere debuerant , hac potissimmn arte conuocabant . 
Denique et in tantum hac simulatione gratiam potentum uel fauorem ecclesiasticarum potestatum uenantur , ut relicto proposito monachi , saecularibus clericis praeficiantur episcopi . 
Quod quidem cum ad religionem non adducant , in saecularitatem eorum facile declinant , et ex eorum misera conuersatione , et religiosorum fratrum separatione notum illud Psalmistae prouerbium uel non attendunt , uel contemnunt : Cum sancto sanctus eris , et cum peruerso peruerteris . 
De qua quidem eorum sublimatione , ad quam non tam ab aliis tracti , quam a se ipsis sunt intrusi , illud non incongrue accipitur , quod ad Deum dicitur : Deiecisti eos dum alleuarentur . 
Certum quippe est spiritales uiros de monasterii quiete ad pontificalem administrationem compulsos , ab illa quam habuerant uirtutum gratia per tot occupationem curarum esse diminutos , sicut de semetipso scilicet profitetur Martinus , et beatus Gregorius deplorat . 
Si ergo uiri tanti hoc sine detrimento pristinarum uirtutum ad Martham transire de Maria non potuerunt ; quid de his quos dixirmus restat aestimamdum ? 
Steriles , inquiunt , sunt monachi , et spiritalium filiorum beatior fecunditas . 
Sed nunquid nuptiae praeferendae sunt continentiae , aut habentes filios coniugatae sunt uirginibus anteferendae ? 
Numquid lippae fecunditas Liae pulchritudine Rachel infecundae gratior extitit patriarchae ? 
Denique ista fecunditati sororis inuidens , cum in hac quoque re summum desiderium suum implesset ipso suo partu extincta est , et quae infecunda uixerat incolumis , de fecunditate sua mortem incurrit . 
Tales profecto isti sunt , qui ad episcopatum anhelantes , cum de monasteriis reuocantur ad saeculum , et quasi de sterilibus fecundi , ut dictum est , fieri gloriantur , ex hac ipsa gloria dignitatis periculum incurrunt religionis . 
Quod diligenter sponsa in Canticis attendens , sponso ad eius ostium pulsanti , ut sibi aperiatur postulanti , ne ipsum hoc consentiat , talibus se responsis excusat : Exspoliaui me tunica mea , quomodo induar illa ? 
Laui pedes meos , quomodo inquinabo illos ? 
Quid enim sponsa in lectulo quiescens intelligitur , nisi fidelis anima , quae , relicta saeculi tumultuosa uita , tranquillitatem solitariae tanto amplius diligit , quanto in ea liberius Deo deseruit ? 
Quam cum fidelis populus ad regimen sui requirit , ut uidelicet ipsa ecclesiasticis implicetur negotiis , quasi ad ostium cellae ipsius Christus pulsat in membris suis , et ut sibi aperiatur postulat ; hoc est , ut fideles ad se admittat potius quam excludat , eisque praeesse sustineat , et multorum salutem suae perfectioni praeponat . 
At illa saeculi tentationes praecauens , uel meritorum suormn diminutionem non ferens , deuotioni pulsantium tale in excusationem sui affert responsum : Exui me tunica mea hoc est exteriorem saeculi curam ex uoto reliqui . 
Tunica quippe , quae camisiae uel pelliciae superponitur , exterior est administratio saecularium rerum . 
Laui pedes meos hoc est affectus ab inquinamentis saecularium tentationum mundaui , et ab illecebris mundanarum curarum purgaui . 
Pedibus quippe ducimur , et affectu nostro ad effectum operis trahimur , ideoque per pedes affectus exprimuntur . 
De lectulo ad terram pedes deponere timet ne inquinentur , quia nunquam ueram rmunditiam reputat extra secretum suae quietis . 
Unde et apostolorum quoque pedes Dominus abluens , patenter innuit nequaquam sine aliquo contagio pulueris perfectos etiam uiros mundum perambulare posse . 
Hoc est , nequaquam diu inter tentationes atque illecebras saeculi conuersari , ut non inde aliqua macula nostrae infirmitatis effectus respergantur , etsi non usque ad opera tentatio pertrahat . 
Prolixa , fratres , immo superflua digressione sermonem nostrum fortasse uideor protendisse , et ab exordio nostri propositi longius recessisse . 
Laudare Ioannem incoeperam , sicut hodiernae solemnitatis dignitas exigebat , et m nc inde ad uituperationem nostram stylum conuerti , quasi eorum uitium incurrens , qui Tulliana reprehensione digni , laudare aliquos nesciunt , nisi alios redarguant ; nec ullos extollere , nisi alios deprimant . 
Sed quia sermo noster hodiernus non tam ad Ioannis laudem quam ad nostram intenditur aedificationem ( non enim quae scribuntur ad utilitatem praecedentium hominum , sed subsequentium aedificationem fiunt ) ; ita uitam Ioannis tamquam principis nostri commendare ccepimus , ut ad imitationem eius nos maxime prouocaremus . 
Quod quidem nequaquam diligenter fieri decreuimus , nisi prius exposita perfectione ipsius , quid nostrae quoque imperfectioni desit ex comparatione illius annotaremus , et cum profectu eius defectum etiam nostrum prae oculis poneremus , et eorum quae in ipso laudauimus , contraria in nobis reprehenderemus . 
Ecce enim a solitudine monachi uocamur , id est solitarii . 
Etsi enim monos unus interpretatur , non tamen monachus ita unus personaliter dicitur , sicut etiam quilibet de plebe , sed ex solitariae uitae conuersatione . 
Unde et Augustinus in psalmum CXXII : Ex uoce huius psalmi appellati sunt et monachi . 
Quare ergo et non appellamus monachos , cum dicat Psalmista : ; Ecce quam bonum et quam iucundum habitare fratres in unum . 
; Monos enim unus dicitur , et non unus quocumque modo . 
Nam et unus in turba est , sed cum multis unus dici monos non potest , id est solus . 
Qui ergo sic uiuunt in unum , ut unum hominem faciant , ; ut sit illis ; uere , quomodo scriptum est , ; una anima et unum cor ; recte dicitur monos , id est unus solus . 
Hinc et Hieronymus ad Heliodorum monachum : Interpretare uocabulum monachi , hoc est nomen tuum . 
Quid facis in turba , qui solus es ? 
Et post aliqua : O heremus familiarius Deo gaudens ! 
Quid agis , frater , in saeculo , qui maior es mundo ? 
quamdiu te tectorum umbrae premunt , quamdiu te famosarum urbium career includit ? 
Et ad Paulinum presbyterum : Quia igitur , frater , me interrogas per quam uiam incedere debeas , reuelata tecum facie loquar . 
Si officium uis exercere presbyterii , si episcopatus te uel opus uel onus forte delectat , uiue et urbibus et castellis , et aliorum salutem fac lucrum animae tuae : sin autem cupis esse quod diceris monachus , id est solus , quid facis in urbibus , quae utique non sunt solorum habitacula , sed multorum ? 
Et ad Rusticum monachum : Filii Ionadab , qui uinum et siceram non bibebant in tentoriis , et quo nox compulerat , sedes habebant , scribuntur in psalmo , quod primi captiuitatem sustinuerint , qui ab exercitu Chaldaeorum uastante Iudaeam urbes introire compulsi sunt . 
Viderint quid alii sentiaet . 
Unusquisque enim suo sensu ducitur . 
Mihi oppidum career , et solitudo paradisus est . 
Quid desideramus urbium frequentiam , qui de singularitate censemur ? 
Moyses , ut praeesset populo Iudaeorum , quadragintis annis eruditur in heremo . 
Pastor ouium , hominum factus est pastor . 
Et attende hanc epistolam Hieronymi ad monachum scriptam non tam ex nomine monachi quam presbyteri intitulatam , esse . 
Censuit quippe doctor discretissimus , eum qui nondum ad solitudinem transierat , presbyterum magis quam monachum esse uocandum . 
Quid autem de his dicendum est monachis , qui non solum urbes , aut saecularium habitacula non fugiunt , sed etiam adsciscunt ? 
Quem quidem Ioannes tanto ampliori desiderio est amplexus , quanto in ea prouidit Deo deseruire perfectius . 
Unde bene in eius laude meminimus a Domino praemissum esse : Cui dedi in solitudine domum . 
Semel a saeculo recessit ad heremum , nulla deinceps pietatis occasione , uel indigentiae necessitudine reuocatus ad saeculum , donec ab Herode tractus ad carcerem , lilio uirginitatis rosam martyrii copulauit . 
Qui cum tantus uideretur , ut Christus credi posses , et summo desiderio ab omnibus requireretur in heremo , multa facile in ciuitatibus posses corrigere , et saecularibus hominibus persuadere , si aliqua ratione sibi congruum iudicaret ad saeculum redire . 
Quis etiam nesciat eo tempore , quo petri succedere in episcopatu habebat , iam in Israel caecitate facta , quantum locum in hac dignitate religio eius haberet , quam conuenientius eum quam Annam et Caipham pontificari oporteret , si ad humanum iudicium magis , quam ad diuinam dispensationem respiciamus ? 
Eo tamen tempore , quo pontificandi maiorem nactus opinionem uidetur fuisse , monachatum pontificatui praeposuit , et lucro aliorum proprium melioris uitae meritum praetulit . 
Semel itaque recedens a saeculo , immobilis perstitit in heremo , et cum omnes ad eum de Ierosolymis et de Iudaea , uel de regione circa Iordanem cause baptismatis uel aedificationis exirent , ipse ad neminem intrabat , et qui semel uincula ruperat , nodare postmodum nullatenus acquiescebat . 
Qui quanto amplius homines fugiebat , Bisque rarior apparebat , tanto carior omnibus maiori desiderio requirebatur . 
Ad quem et Dominus ipse cum populo exire non dedignatus ab ipso una cum eis est baptizatus , sicut et Lucas meminit , dicens : Factum est , cum baptizaretur omnis populus , et Iesu baptizato . 
. . etc . 
Ad seruum Dominus , ad monachum summus pontifex uenit , ut ab eo baptismum susciperet , ab eo testimonium haberet , sicut et alius euangelista commemorat : Vidit Ioannes Iesum uenientem ad se , et ait : ; Ecce Agnus Dei . 
. . etc . 
; Nec semel , sed saepius ad eum ueniebat Dominus , cum eum ad Dominum nunquam uenisse legamus . 
Mittere pro eo Dominus posses , ut ad se baptizandum ueniret , aut ut ei apostolatus officium sicut caeteris iniungeret , si hoc congruum iudicaret . 
Sed profecto quem nihil latebat , id nouerat nequaquam proposito tantae uitae ut ad saeculum reuocaretur conuenire , et sic eum facile uilescere , nec testimonium eius tantam ulterius auctoritatem habere . 
Qui enim partem Mariae parti praetulerat Marthae , nequaquam excellentiae Ioannis congruere censebat , ut eum de quiete Mariae ad laborem uenire compelleret Marthae . 
Sciebat et quid ipse sub persona sponsi de sponsa praeceperat olim : Ne suscitetis , inquit , neque euigilare faciatis dilectam , donec ipsa uelit . 
Qui enim , ut supra meminimus , debitum sibi reliquerat pontificatum , nequaquam sponte susciperet apostolatum . 
Et qui conuersari non sustinuit in ciuitate , multo minus acquiesceret per mundum discurrere . 
Monachus , fratres , seu heremita , nomen est religionis . 
Episcopus autem siue clericus uocabulum est officii et operis , magis quam deuotionis . 
Unde apostolus : Qui episcopatum , inquit , desiderat , bonum opus desiderat . 
Idem alibi de seipso et consimilibus ait : Sic nos existimet homo ut ministros Christi , et dispensatores . 
. . etc . 
Non apud Dominum domus eiusdem gradus sunt sponsa eius in secreto thalami martens , et minister exterioribus intendens , quamuis et de sponsa ipsa nonnullam prouidentiam et curam gerat . 
Sic et in ecclesia Dei clericorum uel episcoporum occupatio laboriosa nequaquam quieti monasticae contemplationis est coaequanda : quantum , inquam , ad meriti pertinet quantitatem , non ecclesiasticam dignitatem . 
Unde et plerumque uidemus non solum clericos , uerum etiam episcopos pro emendatione uitae ad humilitatem monachorum descendere , habitu pariter cum uita mutato . 
Monachos autem ad officia clericorum ascire non solet Ecclesia praesumere , nisi tantum ad summum sacerdotii gradum : et hoc , ut diximus , non sine aliquo religionis detrimento . 
Quod cum euenerit , nequaquam is , qui episcopus factus est , quamuis religionem minuet , habitum tamen religionis non mutat . 
Ad quam quidem religionem cum filii quoque sacerdotum transeunt , qui de adulterio parentum tantam infamiae labem trahunt , ut nec tonsuram ecclesiasticam suscipere permittantur , postquam monachi fuerint , tota illa labes sanctitatis lauacro deletur , ut deinceps per singulos ecclesiasticorum ordinum gradus usque ad episcopalem conscendant altitudinem . 
Quantum denique monachi clericis praemineant in meritis , ipsa ecclesiastica consuetudo testatur , cum uidelicet in supplicatione letaniae dicatur ab omnibus : Omnes sancti monachi et heremitae , orate pro nobis . 
A nullis autem dici praesumitur : Omnes sancti clerici , uel episcopi , seu canonici , orate pro nobis . 
Horum quippe nomina seu uita non ita ut illorum sanctitate preeminent . 
Si igitur sic est , immo quia sic est , ut uidelicet uita monastica sanctitate praemineat episcopali administrationi , sicut e conuerso ista illi praeminet dignitate praelationis , nemo profecto est plus sanctitatem quam dignitatem appetens , qui hanc derelinquere , uel minuere propter illam uelit . 
Sed fortassis inquies , quia hoc inuiti monachi onus suscipiunt , constricti uidelicet obedientia praelatorum , et maxime pro lucro aliorum suae religionis tolerant dispendium , eligentes magis mediocre meritum cum multis habere commune , quam magnum habere singulare . 
Atque utinam ita sit , ut inuiti scilicet trahantur , et hac saltem intentione qua diximus , de monachis fiant episcopi pro salute scilicet aliorum ; sicut e conuerso , ut dictum est , de episcopis nonnunquam monachi fiunt , qui propriae student saluti . 
Sed profecto sicut credibile est eos , qui sponte de diuitiis ad paupertatem transeunt , causa religionis id facere ; ita uerisimile iudicatur , si e conuerso fiat , ambitionis causa maxime peragi . 
Quod quidem qua intentione coeperint , uita sequens indicat ; cum uidelicet remissius ac mollius uiuant episcopi , quam fecerant monachi , et delicatius se tam in cibis quam in uestimentis gerant . 
Quod qui non faciat , neminem uidemus , et si quis hoc non fecerit , ut uidelicet deliciis affluat , nec eas sentiat , supra hominem eum aestimamus : et forti animo se praedicant esse , qui ea quae religioni maxime aduersantur , et quae alii pro religione dimittunt , cum religione possidere confidunt . 
Nec quicumque tales sunt , a tentatione Dei recedere uidentur . 
Quid enim est aliud tentare Deum , quam sponte periculo ingerere quod possit uitare ? 
Verbi gratia , si quis flammis se iniiciat , confidens se inde diuina liberari uirtute , a quo tamen periculo sibi cauere potest absque animae suae detrimento , id utique est Deum tentare . 
Quid autem diuitiae , uel saeculi sunt illecebrae , nisi quaedam flammae uel incentiua uitiorum , quae desideriis carnalibus animam aestuare compellunt ? 
Quod si forte respondeas , te ad hoc onus per obedentiam cogi , uel nec ullatenus te id posse recusare sine damno animae tuae ; non facile tibi a quoquam credendum arbitror . 
Sed cum obedientiae actionem opponis , illud omnes de te prouerbium susurrare scias : Satis catus nouit cuius barbam lambit . 
Et certe cum quis episcopus uel abbas sub nomine obedientiae monachum ad episcopandum inuitat , non utique diffidit ab impetratione suae iussionis , etiam quando illum , cum hoc iniungit , reluctari uidet in uerbis , et seipsum tamquam indignum accusare , et nonnunquam qualescumque lacrymas fundere . 
Ita quippe naturaliter omnibus honoris ambitio insita est , ut cum quis ad eum peruenerit , quo se ante indignum censebat , modis omnibus sibi uendicare ac defendere contendit , et cum accusatur ut dignus depositione uideatur , quantumcumque potest excusare se nititur , ut honorem susceptum retineat , quem antequam susciperet eo se indignum censebat . 
Ex quo liquidum est excusationem illam simulatoriam magis quam ueram fuisse , et se amore magis quam coactione in hac praelation e praesidere . 
Notum quippe omnibus prouerbium est : Quae sine amore possidentur , sine dolore amittuntur . 
Sed , inquies , illud mihi beatus Augustinus obiiciens : Qui famam suam negligit crudelis est addes etiam hoc plurimam afferre perniciem , si fictis criminibus mall bongs deiiciant , et praeualeat iniquitas sanctitati . 
Sed ab hoc quidem periculo , et famae detrimento , eum qui ui ad episcopatum tractus est , facile sibi est prouidere ; et quod cum amore non possidet , cum honore dimittere , nec ut sibi tollatur expectare . 
Si enim de suscepta praelatione debitam przelatis reuerentiam aut subditis curam nolit impendere , et hoc exhibere modo quod reuere inuitus tolleret onus , tam faumae suae quam animae pariter consulere poterit . 
Quod si de sanctitate sua confidens aestimet se ad hanc administrationem melius quam caeteros posse sufficere , et hoc utique superbissimum est , et in illam Eliae praesumptionem incidere , qua dicebat : Domine , prophetas tuos occiderunt , altaria tua suffoderunt , et ego relictus sum solus , et quaerunt animam meam . 
Sed quid , inquit Apostolus , dicit ei diuinum responsum ? 
; Reliqui mihi septem millia uirorum , qui non curuauerunt genua ante Baal . 
; Sic ergo et in hoc tempore reliquiae secundum electionem gratiae factae sunt saluae . 
. . etc . 
; Si ergo propbeta tantus , unum se caeteris praeferens , de hoc suae praesumptionis temerario iudicio a Domino correptus est ; quis nostrum , nullam prophetiae gratiam adeptus , se aliis meliorem aestimare audeat , maxime cum id , iuxta regulam beati Benedicti , a proposito monasticae religionis sit remotissimum ? 
Unde illud est in praefata regula , capite VII , ubi de gradibus humilitatis monachum instruens , ait : Septimus humilitatis gradus est , si omnibus se inferiorem et uiliorem non so1um sua lingua pronuntiet , sed etiam intimo cordis credat affectu , humilians se , et dicens cum Propheta : ; Ego autem sum uermis . 
. . etc . 
; Qualiter autem quislibet de congregatione assumptus inferiorem aliis se aestimare potest , et assentire eo loco se pond , quo melior se dignus sit . 
Aut quidem perniciosus est , alits se inferiores aestimare , et non audire Apostolum dicentem : Tu quis es qui iudicas alienum seruum ? 
Maxime cum et iuxta Bedam . . quae dubia sunt in meliorem partem debeamus interpretari . 
Quod Apostolus quoque attendens , cum praemisisset : Tu quis es , qui iudicas alienum seruum ? 
suo Domino stat , aut cadit adiecit : ; Stabit autem ; in meliorem uidelicet partem dubium conuerters . 
Quid denique periculosius , et in superbiam pronius , quam alits inferiores se attendere , etiamsi inferiores et impares meritis uideantur ? 
Unde et Pharisaeus Publicanum respiciens statim intumuit , et ex comparatione minoris magnum se aestimans , quae habuerat merita perdidit ; sic e conuerso pharisaeus de comparatione illius tamquam maioris per humilitatem exereuit in meritis . 
Nihil quippe ad superbiam ita nos trahit , sieut inferiores respicere , et quae illis bona desunt in illis attendere . 
Nihil ita proficit ad obtinendam uel conseruandam humilitatem , quemadmodum eos intueri , qui nos praecedunt in meritis , ut sciamus quid desit nobis , non quid desit aliis . 
Quod diligenter Apostolus considerans , Philippensibus scribens , ait : Fratres , ego me nondum arbitror comprehendisse . 
Unum autem , quae quidem retro sunt , obliuiscens , ad ea uero quae sunt priora extendens meipsum , ad destinatum prosequor brauium supernae uocationis Dei in Christo Iesu . 
Quicumque ergo perfecti sumus , hoc sentiamus . 
Quod ergo Dominus ad reprimendam superbiam consilium dederat , proponens nouis pharisaei et publicani parabolam , ad hoc postmodum Apostolus proprio incitauit exemplo , dicens se nondum arbitrari se comprehendisse id ad quod tendit . 
Hoc est , nondum se illius esse meriti quod desiderat adipisci . 
Quod quidem ut obtineat , qualiter id possit , diligenter aperit , dicens se in hoc uno occupari , ut quae retro sunt obliuiscatur , et ad ea quae ante sunt extendat se , hoc est inane in operibus uel meritis hominum rationem habeas , ut quae dignitate priora sunt ad exemplum imitationis aspiciat , non quae posteriora sunt respiciat . 
Nemo quippe , ut ipse Dominus ait : Mittens manum ad aratrum , et respiciens retro , aptus est regno Dei quia quisquis ad bona opera festinat , si deteriores respiciat se , et non meliores attendat , regni caelestis aditum sibi claudit , quia de comparatione minorum in suis meritis amplius confidit , sicuti pharisaeus ille , qui cum Abraham et superiores in meritis patres aspicere debuisset , publicanum respexit , quem inferiorem meritis aestimauit . 
Ita , fratres , cum quis de coetu monaehorum ad episcopatum assumptus se caeteris tamquam inferioribus comparat , quibus se ad hanc administrationem digniorem aestimat , mirandum , ualdeque mirandum est , si de sua electione caeteris reprobatis in elationem non incidat . 
Ut enim rhetoricae complexionis argumentatione utar , quam cornutum syllogismum Hieronymus uocat , profecto aut meliorem se caeteris , et ad hoc digniorem , aestimat , aut non aestimat . 
Si aestimat , quo magis ab humilitate monachi recedit , tanto deterius in elationem cadit , et eo ipso quo se meliorem credit , deteriorem effieit . 
Si non aestimat , se uidelicet caeteris ad hoc esse meliorem , sed uel aequalem aliis uel inferiorem , profecto nonnullum et in hoc periculum occurrit . 
Si enim aequalem aliis , excidit a supraposito regulae canonicae quo praecipitur ad humilitatis custodiam , ut se caeteris inferiorem non solum pronuntiet uoce , uerum etiam teneat in eorde . 
Sin autem deteriorem , ut oportet , se aestimat , quanta sit praesumptio uideat locum occupare melioris , et per ambitionem sacrilegium rapinae committere . 
Denique cum Apostolus diligenter episcopum describens , dicat : Oportet ergo episcopum irreprehensibilem esse , unius uxoris uirum , doctorem , non cupidum , suae domui bene praepositum , filios habentem subditos cum omni castitate . 
Si quis autem domui suae praeesse nescit , quomodo Ecclesiae Dei diligentiam habebit ? 
Oportet autem illum et testimonium habere bonum ab his qui foris sunt , ut non in opprobrium incidat . 
. . etc . 
Multa in descriptione illius , qui episcopali dignus sit electione , cure diligenti collegit , ex quibus pauca in hunc locum contulimus , sed ea quae sufficere credimus his in excusationem sui praetendere , qui se inuitos ad episcopatum trahi profitentur . 
Si enim dixerint his , a quibus trahuntur , se apostolicam super hoc sententiam uelle audire , et qualem eligi oporteat episcopum ab ipso cognoscere , cum recitata ex integro fuerit ab Apostolo prolate descriptio : nulla , ni fallor , reperiet , quibus se rationabiliter poterit excusare , quo magis Apostolum , immo spiritum Dei in eo loquentem , quam coactionem hominum sequi debeat . 
Quid est enim quod statim in ipsa fronte descriptionis praemisit ; irreprehensibilem ; ? 
Quis de salute sue sollicitus , hoc audito , statim pedem non retrahat , et non magis illud alterius apostoli dictum attendat : In multis enim offendimus omnes ? 
Quanto etiam diligentius illud est attendendum , quod secundo loco adiecit : ; unius uxoris uirum ; et post modum rationem supposuit , dicens : . . habentem filios subditos cum omni castitate . 
Si quis autem domui suae . 
. . etc . 
Consulens quippe probates in saeculo personas de minoribus ad maiora transferri iuxta illud dominicum : Qui fidelis erit in minimo , fidelis erit et in maiore hoc potissimum praebet consilium , ut qui in matrimonio positi fuerant , et circa domesticam curam bene se gessisse probati sunt , quasi spiritalem uxorem ducant , et dominicae domus curam suscipiant . 
Quod et ipse dominus proprio declarauit exemplo , cum duodecim apostolos congregans , quorum episcopi locum obtinent , nullos aut paucos nisi coniugatos assumpsit . 
Et quamuis Ioannem uirginem magis quam Petrum copulam nuptiarum expertum , et domui suae diu praepositum dilexerit , non tamen illum sicut istum principem apostolorum constituit . 
Quo ergo quisque de monastico ccetu assumptus circa curam uxoris et domesticorum minus probatus est , magis ad episcopatum accedere trepidet . 
Qui etiam doctoris officium quanto minus est expertus , iuxta illud Hieronymi : Monachus non doctoris , sed plangentis of ficium habet , qui se mundum lugeat , et Domini pauidus praestoletur aduentum tanto magis ignorat quid populum doceat , qui a populo iam toto tempore sequestratus uixit . 
Denique quod ait Apostolus , quia oportet eum habere bonum testimonium , et ab his qui foris sunt , attendatis qui electus est de subiectione ad praelationem , de paupertate ad abundantiam translatus , quam difficile sit eum bonum testimonium retinere , ubi de ambitione maior quam de religione subrepit opinio . 
Nemo autem mihi obiiciat quod in antiquis temporibus multis de monastica religione ad episcopatum tractis , per eos Ecclesia in magnam fidelium messem et uirtutum copiam excreuit . 
Scimus et nos ista , nec negamus cognita . 
Sed edocti de proximo tempora discernimus , et cum praeteritis praesentia conferentes reperimus of ficium episcopi tanto nunc laudabilius et salubrius respui , quanto laudabilius et salubrius olim suscipiebatur . 
Tunc honorabile nomen episcopi , et salubre officium fuit : cum episcopi non tam honorem quam onus susciperent , nullis adhuc opibus Ecclesia ditata , sed assiduis tribulationibus afflicta , quando in eam persecutione saeuiente eos primum aut plurimum infideles persequerentur , quos in capite nouerant constitutos . 
Nunc autem Ecclesia corporalem pacem adepta , sicut in primo de Ciuitate Dei beatus meminit Augustinus , longe grauiores expressiones a uitiis intus sustinemus , quam tunc externis ab hostibus . 
Nunc enim libertate pessima , crapulae , et ebrietati , et omni luxui uacantes , interfectores nostrarum efficimur animarum , sicut illi antea corporum , et ciuilibus quibusdam et intestinis bellis perit Ecclesia , sicut olim destructa est Roma . 
Tanquam enim ad dignitatem episcopi pertineat ita in diuitiis abundare , sicut in praelatione perire , non aliter se digne censent episcopari , nisi splendidius et accuratius uiuant , et obliti cibarium panem , quo antea uescebantur , corde in Aegyptum reuertentes de heremo , ollis carnium impudenter incumbant . 
Qui cum de apostolica dignitate glorientur , pauperem eorum uitam et frugalitatem beatam omnino refugiunt , quam Dominus ipsis in fundamento constituens , ait : Beati pauperes spiritu , quoniam ipsorum est regnum caelorum . 
Quibus quidem uerbis patenter ostendit , non per honorem praelationis , sed per onus uoluntariae paupertatis caelos promereri . 
Quanta sit autem impudentia tales episcopos de monachis factos habitum monachi retinere , et non monastice uiuere , immo suae professioni contraria prorsus agere , quis non uideat quanta sit impudentia ? 
Quis ignoret de talibus , ut uerbis utar apostolicis , quia primam fidem irritam fecerunt , et quam contrarii reperiantur sanctis patribus similiter promotis ? 
Non beatus Martinus asperitatem cilicii seu cibi pro praelatione mutauit episcopali . 
Quare in hoc officio non quae sua essent , sed quae Iesu Christi quaerebat . 
Quis denique non miretur , quod hoc tempore soliti sunt praesumere , ut uidelicet Romam pergentes , cum necessitas exegerit aliqua ut ad summum pontificem uadant , ipsum quoque monasticae religionis habitum deponant ; quo liberius in uia sub laicali habitu saeculariter uiuere audeant , et simulatione pessima se id esse quod sunt tam re quam uoce mentiantur . 
Qui nec clericatus signa retinentes comam pariter et barbam nutriunt , quo facilius intuentes fallant , atque tutius sub habitu lecatorum , lecaciter se gerant , ut tam a monachi quam episcopi proposito apostatantes , nec monachi meritum habeant , nec episcopi reuerentiam seruent . 
Quos praedictus onager noster tanto amplius accusat , quanto perfectius sine professione monasticae religionis monachum exhibuit , et episcopali dignitati austeritatem huius uitae praeposuit . 
Cui nec a Domino gratia miraculorum est collata , quo magis frequentiam populi declinaret , cum ipse , sicut in Ioanne scriptum est , nullum fecerit signum . 
Quae quidem gratia quantum quieti et humilitati monachorum sit noxia , ille diligenter attendebat , quem Posthumianus de peregrinatione sua scribens , in exemplum huius gratiae non appetendae , immo summopere nobis fugiendae ad medium deduxit . 
Cuius sanctitas cum inter caetera in expellendis daemonibus singularem gratiam esset adepta , et de hoc se inquietari , tam hominum frequentia , quam uana gloria uideret , rogauit Dominum , ut ipsis daemonibus , quos expellebat , in seipsum potestatem daret , simulque his fieret uidelicet mensibus , quos ab hac oppressione curabat . 
Quod cum impetrasset a Domino , correptus est a daemone , tentus in uinculis , omnia illa quae energumeni solent ferre perpessus . 
Quinto demum mense purgatus est , non tamen daemone , sed , quod illi erat utilius atque optatius , uanitate . 
Sed mihi , inquit Posthumianus , ista replicanti , nostra infelicitas , nostra occurrit infirmitas . 
Quis enim nostrum est , quem si unus homunculus humilis sahutauerit , aut fatuus , atque aduuantibus uerbis femina una laudauerit , non continuo elatus sit superbia , non statim inflatus sit uanitate ? 
Aut etiamsi non habeat conscientiam sanctitatis , tamen quia uel stultorum adulatione , aut fortassis errore , sanctus esse dicatur , sanctissimum se putabit ? 
Iam uero si ei munera crebra mittantur , Dei se magnificentia asserit honorari , cui dormienti atque resoluto necessaria conferantur . 
Quod si uel de modico ei aliqua uirtutis signa succederent , angelum se putaret . 
Caeterum cum , neque opere , neque uirtute conspicuus sit , si quis clericus fuerit effectus , dilatat continuo fimbrias suas , gaudet salutationibus , inflatur occursionibus . 
Ipse etiam ubique discurrit . 
Et qui ante pedibus aut asello ire consueuerat , spumeo equo superbus inuehitur . 
Parua prius ac uili celluha contentus habitare , erigit celsa haquearia , construit multa conclauia , sculpit ostia , pingit armaria , uestem respuit grossiorem , indumentum molle desiderat : atque haec caris uiduis , ac familiaribus mandat tributa uirginibus . 
Illa ut birrum rigentem , haec ut fluentem texat lacernam . 
Verum haec mordacius describenda beato uiro Hieronymo relinquamus . 
Quid ad haec illi dicturi sunt , quos hoc tempore in tantum uidimus praesu mere , ut de solitudine ad turbas procedentes , sicut de ficto religionis nomine tumebant , ita et de simulatione miraculorum gratia uideri mirabiles appetehant ? 
Omitto contactus et benedictiones aquarum , quas languidis in poculum dirigebant , ut sic curarentur , contrectationes uel consignationes membrorum , ut dolores infirmantium expellerent , eulogias in panibus fractas , et ad infirmos destinatas . 
Ad maiora ueniam , et summa illa miracula de resuscitandis quoque mortuis inaniter tentata . 
Quod quidem nuper praesumpsisse Norbertum , et coapostolum eius Farsitum mirati fuimus , et risimus : qui diu pariter in oratione coram populo prostrati , et de sua praesumptione frustrati , cum a proposito confusi deciderent , obiurgare populum impudenter coeperunt , quod deuotioni suae et constanti fidei infidelitas eorum obsisteret . 
O calliditas incautorum ! 
o excusatio friuola inexcusabilium ! 
Aliquos aliquando in talibus decipere possunt , sediuxta ueritatis assertionem , nihil occultum quod non reueletur , etiuxta Hieronymi sententiam , falsus rumor cito opprimitur . 
Non ignoramus astutias talium , qui cum febricitantes a lenibus morbis curare praesumunt , pluribus aliqua uel in cibo uel in potu tribuunt ut curent , uel benedictiones uel orationes faciunt . 
Hoc utique cogitant , ut si quoquomodo curatio sequatur , sanctitati eorum imputetur ; sin uero minime , infidelitati eorum uel desperationi ascribatur . 
Tale consilium quidam saecularis astutus cuidam pauperculae sibi notae fertur dedisse . 
Cum enim illa , ut dicitur , ad paupertatem nimiam deuenisset , et a praedicto uiro eleemosynam postularet , miratus ille quod eam mendicantem uideret , quam antea nouerat abundantem , dedit ei tandem consilium , ut se medicari scire simularet , et herbas quascumque colligeret , et aegrotantibus inde curationem praepararet , et hac arte sibi uictum quaereret . 
Addebat enim , dicens , quod si alicui pro medicamine aliquid daret , et sanitas quacumque de causa inde aliquo curato sequeretur , ille sanatus hanc curationem eius medicinae deputans , multos exemplo sui ad medicamenta illius inuitaret : et sic in breui magnum sibi nomen medicinae acquireret ; quae cum in aliquibus medicamentis suis efficaciam non haberet , morbo id imputaretur , quod incurabilis esset , et contra mortem nihil medicamenti uires posse . 
Quid plura ? 
fallaci homini ut multos falleret acquieuit illa , et magna tandem in opinione hominum de uirtute medicamenti habita est . 
Sic isti de miraculis praesumentes , sicut illa de medicaminibus , quodam simulationis pallio se ornantes , multarum febriuncularum curationem praesumunt , ut cum in aliquibus quocumque casu sanitas consequatur , hoc eis imputari possit . 
Cum uero in aliquibus defecerint , infirmae fidei hominum ascribatur , qui digni non fuerant ut haec beneficia susciperent aut etiam uiderent . 
Nonnulli quoque de nomine religionis gloriantes , cum gratiam miraculorum assequi non ualent , ut hinc maxime religio ipsorum comprobetur , hoc ad consolationem suam afferre solent , non iam hoc tempore , quo fides corroborate est , miracula sic esse necessaria quomodo quondam in primitiue Ecclesia . 
Ad quod etiam testimonium de apostolo inducentes , dicunt : Linguae in signum sunt non fidelibus , sed infidelibus , prophetiae autem non infidelibus , sed fidelibus . 
Sicut ergo cuilibet genera linguarum collate subito pro signo habentur apud infideles , et cum admiratione magna ab eis quasi magnum quid suscipiuntur , ut his tamquam miraculis ad fidem moueantur : ita et quaecumque miracula infidelibus potius quam fidelibus necessaria dicunt : ideoque hoc tempore his , qui inter fideles conuersantur , hanc signorum gratiam non esse necessariam , qua illi fideles efficiantur qui iam fideles sunt . 
Sed profecto cum fides sine operibus mortua sit , et seruus sciens , et non faciens uoluntatem Domini sui multis uapulet plagis , non minus propter opera quam propter fidem conferenda , hoc etiam tempore necessaria uidentur miracula . 
Sed nec adhuc infidelium tam haereticorum quam Iudaeorum siue gentilium nobis copia deest . 
Ad quorum conuersionem faciendam , uel oppugnationem reprimendam , non minus miracula nunc quoque sicut olim necessaria uidentur . 
Sed quia non sunt qui hanc promeruerint gratiam , nec tam ad salutem aliorum , quam ad ostentationem sui quisque eam desiderat , iamque omnino fides illa periit , de qua Saluator ait : Si habueritis fidem sicut granum sinapis , dicetis huic monti ut se transferal , et transferet cessantur penitus illa miraculorum beneficia , quae praedictus onager , quamuis his indignus non esset , respuit , et qui digni non sunt appetunt , et impudenter simulant . 
Qui denique clamorem exactoris non audiens , et in montanis uirentia quaeque perquirens , quanto haec amplius ad gloriam suam peregit , tanto haec magis ad ignominiam nostram conuertit . 
Quis enim tam insatiabilis uel importunus exactor , quomodo uenter monachorum uel potius epicureorum porcorum , de qualibus quidem illud horatianum : Me quoque iam nitidum , bene curata eute , uises , Cum ridere uoles , Epicuri de grege porcum . 
Quilibet in saeculo macilenti , cum ad uiuaria monasticorum claustrorum peruenerunt , ita in breui dilatati ac impinguati fiunt , ut si post modicum tempus eos uisites , uix agnoscere queas . 
Inter mille laicos , si paucos adhibeas monachos , plures in eis pingues , plures nitidos , plures ex nimio calore inebriatos , saepius capitis caluos reperies . 
IN NATALI INNOCENTUM Si ad corporalem aspiciamus pacem hodierna passio innocentum prima professata est quam uerum fuerit quod ipsa Veritas postmodum ait : Nolite putare quia ueni pacem mittere in terram : non ueni pacem mittere , sed gladium . 
Etsi enim aduentus eius pacem maximam mundo dederit , bellis prioribus sub Augusto finitis , nequaquam ipsesibi hancpraestitit quam omnibus contulit . 
Quod quidem non sine magna dispensatione factum esse credimus , ut in eius scilicet persecutione tam cito inchoata , singuli fideles in propria se maxime consolarentur , quam et ipse Dominus consolationem discipulis anteponens : Mementote , inquit , sermonis mei , quem ego dixi uobis : non enim est seruus maior domino suo ; si me persecuti sunt et uos persequentur . 
autem ab ipsa statim infantia Christi persecutio eius est incoepta et in infantibus debacchata ut tanto irrationabilior comprobetur , quod tam crudelis innocentiam manifestam prosequitur , ut prius imperatur supplicium quam patrandi facultatem aetas habeat . 
Ne quis forte Dominum crudelitatis arguat quod ipse persecutionem declinans in Aegypto latuerit , nec ab ea innocentiam infantum liberare decreuit , sciat hoc dominicae pietati magis imputandum esse . 
Quis enim nesciat eos qui tunc occisi sunt quandoque morituros , aut quis certus sit eos , si non interficerentur , fuisse saluandos , de quorum salute neminem fidelium nunc constat dubitare ? 
Quod cum id sola gratia Dei eis absque aliquibus eorum meritis collatum sit , quis non pietatem Dei magis commendet quam crudelitatem accuset ? 
Ipse denique mortis cruciatus tanto in eis leuior extitit , quanto momentaneus et improuisus magis fuit . 
Videns Herodes , inquit euangelista , quoniam illusus esset a magis , iratus est ualde , et mittens occidit omnes pueros qui erant in Bethlehem . 
. . etc . 
Illusus a magis occidit innocentes qui illudere nec peccare poterant . 
An illusum te , impie , credis quia dolum conceptum perficere nequis , et ordinationem Dei tuo scelere praeuenire non permitteris , et prius illudere quam illudi , seducere quam decipi , fraudem inferre quam errorem pati ? 
Usque adeo insensibilis factus es , ut quem iustitia non reprimit , humanitas non commouet , ut his quos innocentes non dubitas parcere nequeat crudelitas ? 
Insanus in altos factus , in te ipsum crudelior es repertus , qui dum filium Dei persequeris , tuorum filios occidis ; nec ipse filius tuus a tantae malitiae crudelitate persistit immunis . 
Quo quidem cum caeteris interfecto , illusionis tuae crudelitas incomparabilis in ludum prouerbii conuerse , titulum tibi quem merueras inscriptum dereliquit , non a Pilato , ut titulus Domini in eius honorem compositus , sed ab Augusto iu illusione tui perpetua promulgatum . 
Unde et Macrobius , Saturnaliorum libro II de Augusto et iocis eius inter caetera sic meminit : Cum audisset inter pueros quos in Syria rex Iudaeorum Herodes in tribunatu iussit interfici , filium quoque eius occisum , ait : ; Melius est Herodis porcum esse quam filium . 
; Credebat quippe Augustus ipsum etiam Herodem regem Iudaeorum more populi sui a carne abstinere porcine , etob hoc eum nequaquam porcos occidere uelle , a quorum usu decreuerat abstinere . 
Utrum uero hoc scienter an per ignorantiam ad generale edictum regalis imperil sit factum , non satis ex praedictis uerbis liquide apparel . 
Potuit quippe fieri , ut qui pro uno turbatus infante , ab omnibus uerebatur , suum quoque filium suspicaretur , per quem regnum amitteret , uel in eo dolorem aliorum leniri crederet , et ob hoc etiam ipsum occidi furor immoderatus praeciperet , ut sic sceleris immensitas in admiratione sui cunctos commoueret . 
Quod si eo ignorante , diuino iudicio , quacumque occasione id actum , sit benedictus Deus qui impii gaudium retorsit in ipsum , et quam a proprio filio auertit , in maledictum germen nequissimum conuertit . 
Quem denique diuina ultio in tantam insaniam deiecit , ut cum ipse miserabilis mortis cruciatus ferre non posset s proprias sibi inferret manus , ut qui tot innocentum uitam eripuerat , ipse suam , non alius , eripere mereretur . 
A magis illusus , ab Augusto delusus , a se ipso interfectus , quas poenas meruit , tam uitae peruersitate quam peruersitatis suae fine patenter edocuit . 
Neminem malitiae suae praeconem tam certum habuit quam se ipsum . 
Quod eius tempore Christus nasceretur prophetia praedixerat , quod eius fraude Christus perderetur malitia eius disponebat . 
Completum est quod prophetia dixit , non quod dolus cogitauit ; non enim furere permissus , nisi prius in Aegyptum Christus infans esset transmissus . 
Cum occultatus Christus in Aegypto , filius Herodis remanet in regno . 
Qui utique si cum Christo transisset , nequitiam pariter patris uitasset . 
Sed in quo regno ? 
Christi potius quam Herodis alienigenae . 
Scriptum quippe de Christo est : In propria uenit et sui eum non receperunt . 
Parum est quod dixi : ; Non receperunt ; immo eum expulerunt . 
De Iudaea in Aegyptum translatus , quasi de proprio ad alienum migrans regnum , tutus in alieno persistit regno . 
Dum filius Herodis iugulatur in paterno , patrem filius hostem sustinuit , quia seruus Dominum non cognouit . 
Filius pro filio traditus est , filius Herodis pro filio Dei . 
Traditus est ad mortem non ab hoste , sed a patre , ut ex morte filii maxime patris crudelitas innotesceret . 
Reseruatur ad uitam filius Dei in quo uita omnium constitute fuerat , sicut ipsemet ait : Ego sum uia et ueritas et uita . 
Non erat in manu hominis mors Dei , nec terrenus rex poterat praeualere caelesti ; caelestis est terrena disponere , non terreni caelestia . 
Quantum uoluit ille , quieuit iste ; at ubi permissus furere , est aggressus . 
Quod diligenter euangelista describens , cum ad imperium angeli puer in Aegyptum de Iudaea translatus fuisset : Tunc , inquit , Herodes uidens quondam illusus esset a magis . 
. . etc . 
Tunc quidem , non ante illusionem aduertere permissus est . 
Quod uero dicitur pueros occidisse a bimatu et infra , secundum tempus quod exquisierat a magis . 
Nec solum in Bethlehem unde audierat prophetiam , uerum et in omnibus finibus eius , magnitudo sceleris exageratur , sic ut loco natiuitatis , ita et temporum aetati crudelitas adderetur iniquitate occisionis . 
Nonnullam tamen questionem habens quod dicitur ; a bimatu ; - - hoc est a duobus annis , ; et infra per tempus quod exquisierat a magis . 
; Si enim illi , ut Chrysostomus super Matthaeum ex scripture quadam refert , in profectione sua biennium consumpserunt , magis depressisse tempori quam addidisse uisus est Herodes . 
Constat quippe magos ante biennium illud stellam uidisse , cuius apparitione proficisci coeperunt . 
Si ergo Herodes ab eo quod didicit a magis stellam apparuisse biennium computauerit , plus quam integrum annum depressit de tempore , cum uidelicet constet hanc occasionem nequaquam peragi , nisi post anni reuolutionem quam nos hodie huius interfectionis passionem recolimus . 
Ut ergo tempori quoque sicut et loco crudelitas adderetur , intelligendum nobis uidetur , ut est , a duobus quoque annis supra stellae apparitione et deinceps usque ad interfectionis diem . 
Quod uero de completione prophetiae tunc facta dixit euangelista magis ad mysterium quam ad historiam referendum est . 
Illud quippe iuxta historiam de persecutione Nabuchodonosor in Ieremia constat prophetasse ; quae quia futuram Ecclesiae persecutionem quae hodie inccepit , figurabat in mysterio , et impletum quod in historia erat praedictum . 
Rachel quam post Liam Iacob accepit , Ecclesia est quae a tempore Ioannis , synagogae successit . 
Quae quidem , ab aduentu Christi , crebris passionibus afflicta , primum in infantibus hodie est passa . 
Sed nondum quia per dominicam passionem et hostiae uerae oblationem regnum caelorum nobis fuerat reseratum , compassio Ecclesiae de istis primis martyribus consolationem non accepit , quos a regno Dei differre cognoscit . 
Non uult ergo consolari , quia nondum sunt isti quos compassionis affectu materno deplorat , intelligens eo nondum habere , uerum esse quam diu exclusi a beatudine , nec adhuc in eo sunt statu ad quem creati fuerunt ac praedestinati . 
Unde etiam prouide a sanctis patribus institutum est , ut haec innocentium solemnitas non ita ut caeterorum martyrum natalitia , uoces illas exultationis habeat : Te Deum laudamus . 
Gloria in excelsis Deo . 
Alleluia in missa . 
Non enim natalitia sanctorum proprie dicenda sunt , nisi quando qui in terris sunt nati , in caelo meruerunt renasci . 
Hic igitur natalitia sunt hominum , ibi natales sanctorum , quia hic per humanae naturae conditionem nascimur miseriis , ibi per sanctitatis gratiam perpetuis renascimur gaudiis . 
Nec tam natiuitas ista deputanda est natiuitati quam morti , ubi de paradiso eiecti cadimus per culpam , ut inferiores ad paradisum resurgamus per gratiam . 
Tunc ergo Rachel tempus habuit moeroris , sed nunc iam adepta tempus consolationis . 
Quae tunc fleuit ad inferos descendentes , nunc super eos gaudeat cum Christo regnantes . 
Attendat dominicam consolationem in his quoque iam completam Amen , amen , dico uobis quia plorabitis et flebitis uos ; mundus autem gaudebit , uos uero contristabimini , sed tristitia uestra uertetur in gaudium . 
Quid enim mundus , nisi Herodes et caeteri mundi amatores ? 
Gauisus est Herodes , completa nequitia sua de morte innocentium praedicta , quasi iam mundum quietus haberet , qui caelestem regem occidisset , et risit deceptus , potius quam securus . 
Fleuit Rachel , compassione filiorum afflicta . 
Nunc autem omnibus in contrarium conuersis , haec perenniter gaudet de suis , sicut ille cum suis sine fine mceret . 
Per omnia benedictus Deus qui impios tradidit et innoxios saluauit , qui , ut quodam loco beatus meminit Hieronymus , adeo misericors et benignus est , ut quos non potest saluare iustitia , saluet misericordia , et inuitis quoque beneficia et ingratis gratiam largiatur , sicut specialiter haec seueritas testatur . 
Unde spes maxima sanctorum meritis repromittitur , si tanta perceperunt ex gratia , quorum nulla praecesserunt merita . 
Super omnia benedictus Deus . 
Amen . 
; ATTENDITE A FALSIS PROPHETIS . 
. . ; Attendite a falsis prophetis qui ueniunt ad uos in uestimentis ouium . 
Cum praemisisset dominus : Quam angusta porta et uia arta est quae ducit ad uitam et pauci sunt qui inueniunt eam statim adiunxit quod nunc audiuimus : Attendite a falsis prophetis . 
. . etc . 
In quo quidem patenter aperuit eos difficilius illuc peruenire quos hic facilius ad uanam gloriam dissimilis et notabilis exterior habitus trahit , et qui exterius mirabiles apparent hominibus et humanis plurimum extolluntur laudibus diuino facile contempni iudicio iuxta illud apostoli : Si adhuc hominibus placerem Christi seruus non essem et per Isaiam ipse dominus : Popule meus , inquit , qui beatum te dicunt ipsi te decipiunt , et uiam gressuum tuorum dissipant . 
Tales uereor nonnullos esse , qui in nostro id est monachili proposito nouiter exhorti , ordinem huius religionis quasi iam penitus extinctum se solos suscitasse profitentur ; qui in solitudinibus monasteria sua erigentes , quoscumque huius propositi in ciuitatibus uel castellis habitare uiderint seculares monachos uocant , quasi locus potius quam deuotio iustificet , et hirsutarum uestium cultus magis quam animorum ei placeat ; qui in abscondito uidet ; neque que fiunt sed quo animo fiunt attendit . 
Hi quidem a iudicio hominum remoti tanto liberius quae uolunt operantur quanto minus humano subiacent arbitrio . 
Qui de sua singularitate gloriantes , et de aliorum iudicio plurimum praesumentes , nihil iam aliud sibi restare arbitrantur nisi de sua iustitia cum phariseo gratias deo referre , et prostratum in terra publicanum despicere . 
Quos quidem illis conparandos esse non ambigo quos in nouissimis futuros et cauendos esse per se ipsam ueritas edocuit dicens : Tunc si quis uobis dixerit : Ecce hic est Christus , aut illic , nolite credere et iterum : Si dixerint uobis : Ecce in deserto est , nolite exire , ecce in penetralibus , nolite credere . 
Horum quidem principes qui se abbates uocant , duram in solitudine uitam subiectis instituentes et humeris eorum onera importabilia imponentes quae nec digito uolunt ipsi mouere quacumque possunt occasione a solitudine deuolant ad seculum fingentes auctoritatem suam maxime necessariam ad administraciones etiam saeculares , non attendentes aut minime curantes illam apostoli regulam : Nemo militans deo . 
. . etc . 
De talibus hoc loco dictum puto : qui ueniunt ad uos in uestimentis ouium . 
Non enim expectant quousque requirantur ab aliis , et ad eos alii ueniant , sed ipsi non requirentibus se ingerunt in tantum ut ipsis quoque concilliis episcoporum primas appetant cathedras . 
Et de sermonum magisteriis gloriantes quas in solitudine per totum annum fabricant uerborum ampullas uno sermone mirabili ornatu proferunt uel eructuant in publico et episcoporum magistri fiunt , qui non doctoris sed plangentis habent officium . 
Legimus Iohannem Baptistam a quo praecipue in nouo testamento nostri forma propositi sumpsit exordium tam arduam in solitudine uitam egisse , ut Christus crederetur ; et cum exiret ad eum Hierosulima et omnis Iudea et omnis regio circa Iordanem ad nullos eum exisse reperimus , cum multa per eum in seculo corrigi facile possent qui tantus ab omnibus habebatur . 
Egressus est ad eum dominus ipse , ut ab eo ipse pariter cum populo baptizaretur , sicut et Lucas meminit dicens : Factum est autem , cum baptizaretur omnis populus et Iesu baptizato . 
. . etc . 
Christo itaque uel apostolis prout officium praedicationis exigebat per mundum discurrentibus , Iohannes noster solitudinem quam semel intrauit non egreditur , nec ab incepto propositi sui Christus eum reuocat , ut de Maria scilicet Martham faciat , adtendens quod ipsemet ait quia ; Maria optimam partem elegit ; , et prouidens tanto amplius auctoritatis testimonium Iohannis apud ipsos quoque homines optinere et tanto eum hominibus fieri cariorem , quanto eius praesentiam haberent rariorem . 
Detrahunt , maxime quod regula prohibet . 
Hospites monachos non tanquam Christum suscipiunt . 
Discurrunt per mundum fauore hominum illexi , et praedicationibus quantum possunt uacantes , quod monachorum non est . 
Dignitatum gradus que in clero sunt et celebraciones annuas conciliorum sibi ursurpant . 
Sicut enim unus summus est pontifex Romanus , sub quo archiepiscopi deinde episcopi , sic ipsi unum abbatem habent Cistellensem quasi papam , ad quem per singulos annos congregati concilia celebrant , et noua condunt decreta que per subiectas dirigunt abbatias , immo ipsi qui conuenerunt abbates ex precepto se cum deferunt . 
Sub hoc plurimi sunt non solum abbates , sed et archiabbates , subiectis scilicet alius abbatibus presidentes . 
Ipsi namque ubi caeteri monachi priores constituunt , ibi abbates habere gloriantur , ut archiabbates uocari mereantur . 
Vestes nigras quae hucusque monachis communes fuerunt abominantur ; in hoc quidem callidi et astuti magis dicendi quam prudentes , scientes animos hominum quacumque nouitate laeuiter capi et exterioribus tantum eos iudicare posse . 
Extraneos monachos sine abbatum suorum licentia suscipiunt . 
Abbates eorum occasione illius capituli regulae : Mensa abbatis cum peregrinis et hospitibus sit semper propitii sibi facti sunt ; qui humeris subiectorum importabilia onera imponentes cotidie occasione ista hospitum splendide uiuunt et uiuaria sua sibi uacare non fratribus faciunt . 
Monasteria quaecumque in solitudinibus non sunt saecularia dicunt , non attendentes quam salubri dispensatione tam beatus Gregorius quam caeteri patres habitationibus quoque hominum hec inseruerint , cum pristinum illum monachorum feruorem iam refrigescere cernentes tanto proniores et audaciores ad transgressionem monachos conspicerent , quanto amplius remoti erant ab humano iudicio . 
Quod experimento ipso nuper didicimus , cum causam diligenter inquireremus quare quidam horum nouorum abbatum precipuus a gregibus suis feminas omnes expelleret , atque solos mares retineret . 
Sed qui in abditis suis se bestiis miscuerunt uereor ne facilius ad turpitudinem in semetipsis conparandam trahantur . 
Manentibus autem nobis in ciuitatibus si forte temptatio nobis carnis irruerit , sit saltem humana potius quam bestialis et naturalis potius quam abominabilis , immo tanto magis a temptacionibus conpescamur , quanto amplius humano quoque patemus ; iudicio ; . 
