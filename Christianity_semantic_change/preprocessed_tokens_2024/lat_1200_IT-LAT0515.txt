DE LIBERO ARBITRIO - - Quia circa rerum esse potest esse dubitatio , quaestionum prima est quaestio ; an sit ; ? 
Ideo , cum ad esse et non - esse liberi arbitrii urgentes videantur rationes et contrariae sint sapientium opiniones , primo circa eius esse vertatur disputatio . 
Quod autem contrarie opinentur sapienties patet . 
; Quidam enim sic negant liberum arbitrium , ut audeant excusare peccatum . 
Quidam autem sic defendunt ipsum , ut auferant orationem . 
; Et hoc dicit Augustinus , super Joh . 
Hom . 
. 
- Et Anselmus dicit : ; Multi putant ad salutem vel ad damnationem nihil valere liberum arbitrium , sed solam necessitatem propter Dei praescientiam . 
; - Et iterum idem Anselmus : ; quoniam in sacra scriptura quaedam invenimus , quae soli gratiae favere videntur , et quaedam , quae solum liberum arbitrium statuere sine gratia putantur , fuerunt quidam superbi , qui totam virtutum efficaciam in sola arbitrii libertate consistere sunt arbitrati ; et sunt nostro tempore multi , qui liberum arbitrium penitus esse aliquid desperant . 
; Cicero etiam ; de natura deorum ; libro totum bonum virtutis attribuit libero arbitrio et diis nihil . 
Cum igitur eius esse sit dubium , proponantur , quae eius esse penitus auferre videntur . 
Quae sunt praescientia Dei et praedestinatio , veritas dicti de futuro , divinatio et prophetia , fatinecessitas , gratia , coactio pertemptationem vel vim aliquam ad peccandum . 
Quod etiam peccamus per liberum arbitrium , videtur ipsum destruere et forte alia , quae ad praesens memoriae meae non occurrunt . 
Per praescientiam videtur destrui , sicut beatus Anselmus et Boetius satis arguunt . 
Quia tamen illae rationes et illarum rationum ab eisdem datae solutiones patent , eis supersedemus et sic arguimus : Omne scitum a Deo est vel fuit vel erit . 
A est scitum a Deo - - et sit A aliquid futurum contingens - : ergo A est vel fuit vel erit . 
Sed nec est nec fuit : ergo erit . 
Constat , quod utraque praemissarum est necessaria . 
Patet etiam , quod consecutio sit necessaria , ergo consecutio non solum vera , sed etiam necessaria : Ex necessariis enim non sequitur nisi necessarium . 
Sic igitur vel aliqua praemissarum est falsa , vel consecutio non est necessaria , vel ex necessariis sequitur contingens , vel omnia ex necessitate . 
Sed de consecutione nulli dubium est , quin sit necessaria . 
Item constat , quod maior est vera . 
Sed dicet quis , quod minor est falsa - scilicet : ; A est scitum a Deo ; - et hoc , vel quia solum scit universalia et non singularia , ut quidam cthnicorum dicunt , vel quod non est necessarium Deum scire A , quia potest nescire , quod scit . 
- - Sed , quod sciat etiam singularia , dupliciter probari potest , scilicet per auctoritates et per rationes : Per auctoritates sic : in Ecclesiastico enim sic scribitur : ; Omnia opera illorum velut sol in conspectu Dei et oculi eius sine intermissione in viis illorum inspicientes . 
Non sunt absconsa testamenta per iniquitatem illorum et omnes iniquitates eorum in conspectu Dei ; . 
- - Sed hominum opera sunt singularia et non universalia : ergo novit singularia . 
Item Ecclesiastico ( c . 
) : ; Oculi Domini multo plus lucidiores sunt super solem , circumspicientes omnes vias hominum et profundum abyssi et hominum corda intuentes in absconditas partes . 
Domino enim Deo antequam crearentur omnia sunt agnita ; sic et post perfectum respicit omnia . 
; - Item Ezechiel ( cp . 
) : ; Haec dicit Dominus : sic locuti estis domus Israel et cogitationes cordis vestri ego novi . 
; - - Item Regum : Homo videt ea , quae , patent . 
Dminus autem intuetur cor . 
; - Item ProViis , ( c . 
) : ; Omnes viae hominum patent oculis eius . 
; - Item Jeremia ; ( c . 
) : ; Oculi mei super omnes vias eorum ; non sunt absconditae a facie mea et non fuit occulta iniquitas eorum ab oculis meis . 
; - - Item Jeremia ( cp . 
) : ; Si occultabitur vir in absconditis et ego non videbo eum dicit Dominus ? 
Numquid non caelum et terram ego impleo ? 
; - - Item , ad Cor . 
( II , ) : ; Deo autem manifesti sumus . 
; - Item ad Hebraeos : ; Omnia nuda et aperta oculis eius . 
; His igitur auctoritatibus novi et veteris Testamenti , elucescit , quod nihil , vel universale vel singulare Deum latet . 
- - Sed quia praedicta sententia de Dei scientia ethnicorum est , qui sacrae scripturae auctoritatibus minime credunt , quia nec eas recipiunt , de propriis auctoritatibus quas recipiunt aliquid contra ipsos proferendum . 
Ait Seneca : Sic vivendum tanquam in conspectu Dei vivamus ; sic cogitandum , tanquam aliquis in pectus intimum prospicere possit et potest . 
Quid enim prodest , ab homine aliquid esse secretum ? 
Nihil Deo clausum est : interest animis nostris et cogitationibus mediis intervenit . 
; - - Item Cicero in libro de divinatione : ; Quod si dii sunt et corum providentia mundus administratur , et eidem consulunt rebus humanis non solum universis , verum etiam singulis . 
; - - Item Boetius in libro consolationis philosophiae sic mellifluo cecinit ore : ; Puro clarum lumine PhoebumMelliflui canit oris Homerus . 
Qui tamen intima viscera terrae Nonvalet aut pelagi radiorum Infirmaperrumpere luce . 
Haut sic magni conditor orbis Huicex alto cuncta tuenti Nullaterrac mole resistunt , Non ex atris nubibus obstat . 
Quae sint , quae fuerint veniantque - Uno mentis cernit in ictu , Quem , quia recipit omnia solus , Possis verum dicere solem . 
; Item idem in eodem : ; Uno mentis intuitu tam necessarie , quam non necessarie ventura dinoscit . 
; Item idem in eodem : ; Atqui Deus ea futura , quae ex arbitrii libertate proveniunt praesentia contuetur . 
; - - Ex his patet , Deum non solum universalia , sed etiam singularia contingentia aeternaliter seire . 
Et istae , quae dictae sunt ethnicorum sunt auctoritates : Item Augustinus I super Genes . 
ad litt libro V ait : ; Cum addidit ; quae faciunt Verbum eius ; satis ostendit , earum quoque rerum ordinem divino subditum imperio latere nos potius , quam universitatis deesse naturae . 
Quid autem , ore suo Salvator cum dicit , unum passerem non cadere in terram sine voluntate Dei et quod foenum agri post paululum mittendum in clibanum , ipse tamen vestiat , nonne confirmat non solum totam mundi istam partem rebus mortalibus et corruptibilibus deputatam , verum etiam vilissimas eiusque abiectissimas , particulas divina providentia regi ? 
- - Item Augustinus in libro III de Trinitate : ; Nihil fit visibiliter et sensibiliter , quod non de interiore invisibili atque intelligibili aula summi imperatoris aut iubeatur , aut , permittatur , secundum ineffabilem iustitiam praemiorum atque poenarum , gratiarum et retributionum , in ista totius creaturae amplissima quadam immensaque republica ; . 
- - Item idem de poenis purgatoriis : ; Si a vita bona numquam declinas , lingua . 
tua tacet , vita tua clamat et aures Dei ad cor tuum . 
Quomodo enim aures nostrae ad voces nostras , sic aures Dei ad cogitationes nostras . 
; Per rationes quoque idem ostenditur sic : Cum sit Deus iustus retributor , scit aequilibrare praemia et poenas meritis atque delictis . 
Sed si scit aequilibrare , cognoscit tam praemia , quam culpas . 
Merita vero et culpae actiones singulares sunt . 
Cognoscit igitur singularia . 
Item : cum sit singularium creator , de necessitate cognoscit ipsa . 
Suum enim creare est suum dicere et suum seire . 
Item : nullus bene faciet instrumentum , quod ad aliquid est , nisi illud cognoscat , ad quod est instrumentum , vel per se vel per alium . 
Igitur cum sensus et imaginatio sint instrumenta ad comprehensionem singularium , sensus et inmaginationis fabricator novit vel per se ipsum vel per alium qualia sint singularia . 
Sed per alium non cognoscit ea . 
Dicit enim Isaias : ; Quis adiuvit spiritum Domini , aut quis consiliarius eius fuit et ostendit illi ? 
; - - Item Apostolus ad Romanos : ; Quis cognovit sensum Domini ? 
etc . 
- - Item Psalmista : ; Qui plantavit aurem non audiet ? 
ant qui finxit oculum non considerat ? 
; Ergo per seipsum cognoscit singularia . 
- - Quod autem maior propositio sit vera , patet . 
Faber enim ferri non bene faceret dolabrum , nisi esset instructus a fabro lignario , qualia sunt quae dolantur . 
Et si forte bene faceret non instructus , hoc a casu esset . 
Deus autem nihil a casu operatur aut tacit . 
Item : si Deus nesciret singularia , tu multa seires , quae Deus ignoraret . 
Hoc autem absurdum est dicere . 
Item : si res singulares contingentes non reguntur casu , sed divina providentia , Deus eas cognoscit . 
Quomodo enim regeret sine errore res , quas ignoraret ? 
Item non amatur , nisi quod cognoscitur . 
Et Deus , eum non sit ingratus , diligentes se diligit . 
Ergo et ipsos cognoscit . 
Item Cicero : ; Si Deus ignorat res humanas , nec advertit , quid agimus , quae potest esse pietas , quae sanctitas , quae religio et ad quid Dei cultus , honor et preces adhibentur ? 
Nec enim peccata sen merita puniet vel remunerabit . 
Quod si est , perit pietas , sanctitas et religio . 
Quibus sublatis perturbatio vitae sequitur et magna confusio . 
Atque pietate adversus Deum sublata fides etiam et societas generis humani et una excellentissima virtus iustitia , tollitur . 
; Item dicit Anselmus : ; Deus est maius , quam quod possit excogitari . 
; Sed in unoquoque genere melius est sciens nesciente et maius , ut dicit Augtistitius in Enchiridio . 
- Ergo , si posuerimus quod Deus solum sciat universalia et non singularia et posuerimus , quod aliud sit per impossibile , quod sciat et universalia et singularia , maius erit , quod scit utrumque , quam alterum tanttim . 
Ergo contingit secundum intellectum intelligere aliquid maius Deo , cuius oppositum dicit Anselmus , ut praedictum est . 
Itaque , ut iam claret , non potest solvi dicta ratiocinatio dicendo , quod Deus nescit singularia , quia hoc manifeste falsum . 
Si ergo haec propositio : ; Deus scit A ; non est necessaria , hoc non erit , quia Deus ignorat singularia , sed quia scit A et poterit nescire . 
Sed ex hoc sequitur ipsius scientiam esse alterabilem , quod manifeste falsum est et contra omnes ganctos . 
Nec flat vis de huiusmodi sophismatibus : Deus scit me sessurum et non sciet me sessurum , postquam sedi , sed sedisse . 
- - Ergo scit aliquid , quod non sciet . 
Hoc autem non sequitur , quia in ipsum non cadit temporum vicissitudo , sed abstractis omnibus conditionalibus temporalibus scit . 
Eius enim scientia cadit super ipsas essentias rerum non relatas ad temporum mutationes . 
Si vero res non sint comparatae ad temporum mutationes , multa scit , quae non sciet : Et tamen in sua scientia non est mutatio , sed in rebus . 
Abstrahendo ergo et abiiciendo omnes temporis conditiones sequitur : scit A et non sciet . 
Ergo eius scientia mutatur . 
Hoc autem est impossibile . 
- - Sed forte adhuc dicet quis , quod non est necesse Deum scire A , quia A , cum sit contingens , poterit non esse : Ergo potest nescire illud . 
Item : dicet aliquis quod illud non est necesse Deum scire A , quia scientia cadit tantum super eus et entis est . 
Et ideo Deus non scit res , nisi cum res fuerint . 
Unde , cum A sive antichristus sive quodlibet aliud futurum contingens adhuc non sit , non est ipsum adhuc in Dei scientia . 
Sed hoc dicere impium est , quia hoc dicere est dicere Deum mutabilem in scientia Huic ergo impietati primo resistendum est per auctoritates , secundo per rationes . 
Per auctoritates sic : Dicit namque Augustinus Super Gen . 
ad litt . 
V : ; Ipsi Deo non audeo dicere haec alio modo innotuisse , cum ea fecisset , quam eo , quo ea noverat , ut faceret , apud quem non est commutatio , nec vicissitudinis obumbratio ; . 
- - Idem : ; simplici ac mirabili modo novit omnia stabiliter atque incommutabiliter . 
; - - Idem Confess . 
XIII : ; Tu autem Domine semper operaris et semper quiescis , nec vides ad tempus , nec moveris ad tempus , nec quiescis ad tempus . 
; - - Idem De Trinitate IV : ; Verbum Dei , per quod facta sunt omnia , quod est incommutabilis veritas , ibi principaliter atque incommutabiliter sunt omnia simul non solum quae nunc sunt , verum etiam quae fuerunt et quae futura sunt . 
Ibi autem nec fuerunt nec futurae sunt , sed tantummodo sunt omnia vita , sunt et omnia unum et quod magis mirum : una est vita . 
; Idem de Trinitate XV : ; Novit , inquit , Verbum eius , quid nobis necessarium sit , priusquam petatis ab eo . 
Nec ita ex aliquo tempore cognovit , ut nosset , sed futura omnia temporalia atque in eis etiam quid et quando ab illo petituri fueramus et quos et de quibus rebus exauditurus esset , sine initio ante praescivit . 
Non enim nescivit , quae fuerat creaturus ; nec aliter scivit ea creata quam creanda . 
Non enim eius sapientiae aliquid abscessit ab eis , sed illis existentibus , sicut oportebat , illa mansit ut erat . 
Itaque et scriptum est : antequam crearentur omnia nota sunt illi , sic et postquam consummata sunt ; sic , inquam , non aliter et antequam crearentur et postquam consummata sunt , sic ei nota sunt . 
; - Idem super Gen . 
ad litt . 
lib . 
V : ; Haec omnia priusquam fierent , erant in notitia facientis . 
; - - Idem Super Joh . 
: ; Respondebimus Dominum praescium futurorum praedixisse infidelitatem Iudaeorum , praedixisse , non tamen fecisse . 
Non propterea enim quemquam Deus ad peccandum coegit , quia futura hominum peccata iam novit . 
; - - Et paulo post : ; Fecerunt ergo peccatum ludaei , quod eos facere non compulit , cui peccatum non placet , sed facturos esse praedixit , quem nihil latet . 
Et ideo , si non malum , sed bonum facere voluissent , non prohiberentur . 
Et hoc facturi praeviderentur ab eo , qui novit , quid quisque sit - facturus et quid ei sit pro eius opere redditurus . 
; Idem : ; illud autem praedestinandum erat , quod nondum erat , ut sic suo tempore fieret , quemadmodum ante omnia tempora praedestinatum erat , ut fieret ; - - Idem Confess . 
XII : ; Creatoris substantia nequaquam per tempora variatur , nec eius voluntas . 
Unde non eum modo velle hoc , modo velle illud , sed semel et simul et semper velle videtur , quae vult , non iterum et iterum , neque nunc ista , nunc illa , nec velle id quod nolebat , aut nolle quod volebat ; prius , quia voluntas talis mutabilis est et omne mutabile aeternum non est . 
Deus autem aeternus est . 
; - - Idem in eodem : Quod expectatio rerum fit contuitus , cum venerint ; idemque contuitus fit memoria cum praeterierint ; omnis porro intentio , quae variatur , mutabilis est ; omne autem mutabile aeternum non est . 
Deus autem aeternus est . 
- - Ex his auctoritatibus evidenter patet , quod omnia scit Deus in uno indivisibili et simplici conspectu aeternaliter , semper similiter et immutabiliter . 
Quare , quod scit , non potest non scire in posterum , licet ipsum , quod scitum est , non sit . 
Ergo cum scit A , semper sciet ipsum , sive fuerit A , sive non fuerit . 
Per rationes quoque idem sic potest probari : Me sedere , dum sedeo est necessarium ; et si praesentialiter sederis me vidente , non potes non sedisse me vidente . 
Ergo multo fortius non potes non sedisse Deo vidente . 
Sed ei certiora sunt futura , quam nobis praesentia . 
Ergo cum sint futura sub eius visu , non possunt non esse sub eius visu . 
Ergo necesse est , ea omnino esse sub eius visu . 
Item : si eodem modo viderem cursum tuum futurum sicut praesentem , non posset esse , quin viderem eum . 
Sed Deus perspicacius et verius videt futura , quam ego praesentia , quia incommutabiliter videt ea . 
Ergo etc . 
Item : Si scit A , aut potest nescire A aut non . 
Si non , habeo propositum , scilicet quod A scitum a Deo est necessarium . 
Si potest neseire , potest fieri de sciente nesciens . 
Ergo potest alterari , quod est impossibile . 
Ergo primum est impossibile , scilicet quod possit nescire A. Et loquor nunc non de scientia cadente super res secundum quod sunt temporalibus subiectae mutationibus , sed de scientia , quae cadit super ipsas ab his conditionibus penitu abstractas . 
Sed dicetur forte , quod licet fiat de sciente nesciens , non tamen sequitur , quod alteratur , quia antichristum fore est verum , scilicet istud enuntiabile , et potest esse falsum , non tamen alterabile de vero in falsum , quia si educatur falsitas in esse , scilicet quod fiat falsum , ab aeterno fuit falsum , et si verum , ab . 
aeterno fuit verum . 
Ergo unum contrariorum non erit post reliquum . 
Ergo ipsum non alteratur . 
Ubi est alteratio , est motus a contrario in contrarium . 
Ergo eodem modo , ut videtur , non sequitur : ; potest fieri de sciente nesciens : ergo est alterabilis , ; quoniam si scit , ab aeterno scivit , et si nescit , ab aeterno nescivit . 
Sed antequam ad istud respondeamus , plenius de proposito nostro nos expediamus . 
Dicamus ergo : si aliquid fuerit in subiecto aliquo , cui non possit non inesse nec alii inesse , tunc ipsum suo subiecto necessario inest ; et hoc est verum , qualemcunque modum essendi habeat in suo subiecto . 
- - Sed antichristum esse futurum est verum et ab aeterno fuit verum et semper erit verum ; quia , si non erit semper verum , incipiet esse falsum . 
Ergo ab aeterno fuit falsum . 
Ergo nunquam fuit verum ; quqd est manifeste falsum . 
Erit ergo semper verum et gb aeterno fuit verum : ergo necessarium . 
Et eodem modo videtur , quod possit argui de unoquoque , quod est futurum . 
Item : si ita esset , quod Socrati non posset abesse albedo , nisi per sui ipsius corruptionem , possem necessario inferre : Socrates est ; ergo Socrates est albus . 
Sed futuritio est quoddam , quod antichristo inest , et non currumpetur futuritio nisi per ipsius antichristi praesentiam . 
Ergo est ipsa futuritio necessaria , si antichristus erit . 
Item : opinio ipsius Aristotelis idem facit , scilicet si hoc erit in millesimum annum , ante hoc verum fuit dicere hoc esse futurum . 
Sed omne verum de praeterito est necessarium ; ipsum esse futurum est verum de praeterito , ut dictum est : ergo necessarium . 
- - Nec solvit istam rationem illud , quod solebat dici , quod cum dicitur in millesimo anno ante potuit dici hoc verum , scilicet antichristum esse futurum , dico : non cadit super hoc verum , sed super hoc tantum . 
Non enim hoc solvit , quia si vidi Socratem album , nunquam potest esse , quoniam Socrates fuisset albus tunc cum vidi ipsum ; eodem modo , si fuit verum , quando dixi antichristum fore futurum , nunquam poterit esse , quin . 
tunc fuisset hoc verum : ergo et necessarium , cum sit verum de praeterito . 
Item Isaias praescivit captivitatem Iudaeorum , et adeo certum est prophetae futurum , sicut nobis praesens , sicut dicit Augustinus . 
Ergo etc . 
Ad praedicta non iudicamus posse responderi et maxime ad primam rationem , nisi dicendo , ex necessariis sequi contingens . 
Cum enim consecutio sit falsa , scilicet omnia ex necessitate fieri , et patet , quod consecutio sit necessaria , vel quod utraque praemissarum sit necessaria , ut praeostensum est , non videtur modus evadendi , nisi dicendo ex necessariis sequi contingens . 
Istud autem arti contrarium est , quae neque ex veris falsum , neque ex necessariis contingens sequi ostendit . 
- - Sed videtur , quod non solum sit possibile , ex necessariis contingens sequi , sed quod etiam necessarium est , et hoc per rationes necessarias . 
Sic loquamur de aliquo contingente futuro , quod tamen erit . 
Ex hoc arguo : si erit , eius ratio . 
est in mente divina , hoc de necessitate erit vel est vel fuit . 
Ergo hoc , scilicet futurum contingens , erit de necessitate , quia nec est nec fuit . 
Sed constat , quod hoc falsum est . 
Est enim coningenter . 
Ergo manifestum est , quod ex necessario sequitur contingens et syllogistice . 
Quod vero rationes omnium eorum , quae sunt , fuerunt in mente divina aeternaliter , dicit Augustinus in Confessionum libro I : ; Apud . 
te Deus omnium rerum instabilium stant causae et rerum omnium mutabilium immutabiles manent origines et omnium irrationabilium et temporalium sempiternae vivunt rationes . 
; - Ergo cum rationes sint sempiternae , stabiles , immutabiles , vivantque non vita mortali , sed immortali , ipsae rationes sunt necessariae ; ex quibus necessario sequuntur res temporales , mutabiles , corruptibiles contingentes . 
- Item dicit Boetius : ; Hoc ad divinam scientiam relatum est necessarium , in se autem contingens . 
Sed ex hoc in divina scientia sequitur hoc in se : Ergo ex necessario sequitur contingens . 
- - Item Augustinus super Gen . 
ad litt . 
; Haec omnino priusquam erant , erant in notitia facientis , et utique ibi meliora , ubi veriora , ubi aeterna , ubi incommutabilia . 
; - Item Seneca : ; Plato ideas vocat , ex quibus omnia , quaecunque videmus , fiunt et ad quas cuncta formantur . 
Hae immortales , immutabiles , invariabiles sunt . 
Quid sit idea audi ! 
Idea eorum , quae natura fiunt , est exemplar aeternum . 
Talia exemplaria infinita habet rerum natura , hominum , piscium , arborum , ad quae , quodcumque fieri ab illa debet , exprimitur . 
; ; Haec exemplaria rerum omnium Deus intra se habet numerosque universorum , quae agenda sunt et modos mente complexus est . 
Plenius his figuris est , quas Plato ideas vocat immortales , immutabiles , infatigabiles . 
Itaque homines quidem pereunt , ipsa autem humanitas , ad quam homo effingitur , permanet et hominibus laborantibus et intereuntibus illa nihil patitur . 
; Ex his patenter habetur , exemplaria esse necessaria , ex quibus tamen sequitur esse exemplati esse contingens . 
Item Anselmus : ; nulla ratione negari videtur posse , aliquid esse in tempore mutabile , quod in aeternitate est immutabile ; quippe non magis opposita sunt mutabile in tempore et immutabile in aeternitate , quam non - esse in aliquo tempore et esse semper in aeternitate et fuisse et futurum esse secundum tempus atque non - fuisse et noti futurum esse in aeternitate ; Ergo cum ex esse eius in aeternitate sequitur esse rei in tempore , ex immutabili sequitur mutabile et ex necessario confingens . 
- - Quid igitur dicemus ? 
Quomodo ex his evademus ? 
Vere angustiae sunt undique , quia videtur , quod omnia de necessitate fiant . 
- - Videtur iterum , quod ex necessario sequitur contingens , quod non patitur sine dubio ars syllogistica . 
Potest autem ad praedicta sic responderi . 
Primo tamen dividamus necessarium , ut quae sequuntur magis elucescant , - - Dico igitur , quod est necessarium duplex : uno modo , quod non habet posse aliquo modo ad eius oppositum vel cum initio vel fine , cuiusmodi est hoc : ; duo et tria esse quinque . 
; - - Istud enim posse non habuit neque ante tempus , neque in tempore ad non esse verum . 
Et tale est necessarium simpliciter . 
Est et aliud necessarium , quod neque secundum praeteritum , neque secundum praesens , neque secundum futurum habet posse ad eius oppositum , sine tamen initio fuit posse ad hoc et fuit posse ad eius oppositum , et tale est ; antichristum fore futurum ; et omnium eorum , quae sunt de futuro , quod eorum veritas , cum est , non potest habere non - esse post esse , ut supra ostensum est . 
Est tamen posse ad hoc , ut ab aeterno et sine initio fuerint falsa . 
Et ad talem possibilitatem ab aeterno ad esse et non - esse sequitur , quod res est in se contingens , et non quia potest habere non - esse post esse . 
Plura enim sunt contingentia , quae non habebunt non - esse post esse , sicut anima antichristi . 
Isto secundo modo est de scientia Dei , scilicet quod cum Deus scierit aliqua , non est possibile , ut postea nesciat hoc . 
Est tamen possibile , quod ab aeterno scierit hoc et nescierit , et ut sciat , quae nescit et nesciat , quae scit . 
- Unde Magister in Sententiis : Deus potuit nulla creasse et ita nulla creata praescivisse vel scivisse . 
Ergo habet potentiam , ut nunquam creasset et nunquam scivisset multa , quae scit . 
Et ex hac potentia , quae est ad utrumque oppositorum , scilicet verum et falsum sine initio et scisse et non scisse sine initio , sequitur rerum contingentia , ut dictum est . 
Et e contrario ex contingentia rerum sequitur hoc posse sic ad utrumque sine initio . 
Sic ergo ea , quae vera sunt de futuro , habent necessitatem ex parte aliqua , et similiter talia ; Deus scit A ; , ; Isaias scivit hoc verum ; , quia veritas talium non potest desinere , nec possunt alterari a vero in falsum . 
- - Habent quoque ex parte alia contingentiam , quia posse ad verum et falsum sine initio , ex quo posse , ut praedictum est , sequitur rerum contingentia . 
Nec tamen sunt sic pure contingentia , ut est hoc contingens : Socratem esse album , quia potest in futuro desinere esse albus . 
Hic enim est omnino contingentia . 
- Sed in hac ; duo et tria esse quinque ; est omnino necessitas . 
In his vero de futuro et qualia dicta sunt de praesenti , ut ; Deus scit A ; et de praeterito , ut ; Isaias praescivit et praedixit hoc verum ; , est quaedam contingentia cuidam necessitati admixta , sequiturque ex parte talis contingentiae rerum ad hoc futurarum contingentia et per viam syllogisticam ex parte necessitatis sequitur talis necessitas conclusionis , qualis est in antecedente . 
Sicut enim veritas huius ; Deus scit A ; vel ; antichristus fuit futurus ; vel ; Isaias praedixit hoc verum ; non potest desinere , sic veritas vel futuritio huius antichristus est futurus vel erit ; non potest desinere , nisi per exhibitionem esse antichristi . 
Concedendum est igitur , quod haec est necessaria ; antichristus est futurus ; ex hoc intellectu , quod eius veritas et eius futuritio non potest desinere . 
Nec tamen antichristus necessario est futurus vel necessario erit , id est habebit esse ex necessitate in futuro . 
- Verumtamen haec est duplex : ; antichristus necessario est futurus ; , quia potest poni necessitas hoc est non - finibilitas super futuritionem attributam antichristo ; et sic est vera et sequitur syllogistice ex consimiliter necessariis . 
- - Vel potest poni necessitas super esse antichristi , quod est futurum , ut is sit sensus : ; antichristus habebit in futuro esse in necessitate ; : et sic est falsa . 
Nec sequitur hoc ex aliquibus praemissis vel veris vel necessariis ; habebit enim in futuro esse contingens . 
Similiter est haec duplex : ; antichristus contigenter est futurus , vel contingenter erit , ; quia potest poni super illam futuritionem contingentia et sic est falsa , vel super esse antichristi , quod futurum est , et sic est vera . 
Per viam igitur syllogisticam ex necessariis sequitur necessarium eo modo necessitatis , quem modum necessitatis habent antecedentia , quia conclusio sicut antecedentia habet veritatem , quae non potest desinere in futuro , et a qua non potest alterari . 
Tamen ipsa res conclusionis nullam propter hoc habet necessitatem ad essendum , immo propter posse antecedentium ad utrumque , scilicet ad verum et falsum sine initio , habet ipsa res conclusionis necessario contingentiam ad utrumque , scilicet ad essendum et non essendum , et verum est , quod ex necessario sequitur res contingens . 
Numquam tamen ex propositionibus necessariis sequitur conclusio , quae non habeat necessitatem correspondentem cum praemissis , quemadmodum supra dictum est , ex ; deum scire antichristum fore ; , vel ex hoc ; antichristum fuisse futurum ; , vel ; Isaiam hoc praedixisse vel praescivisse ; sequitur , antichristum fore , quod habet cum praemissis consimilem necessitatem , quia veritatem , quae non potest desinere . 
Quod tamen antichristus habet posse ad esse et ad non - esse in futuro , non ideo , quia poterunt haec praemissa desinere esse , sed ut dictum est , quia est posse ad hoc , ut semper sine initio non fuissent vera . 
Totum igitur quod in his generat caliginem est , quod contingentia rerum in ipsis videtur repugnare necessitati earundem in mente et scientia divina ; similiter necessitati illi , quae est immutabilitas praesentialis veritatis in his de praeterito et de futuro ; et quod non distinguitur , quomodo in eadem propositione ex parte aliqua est necessitas propter hoc , quod non finibilis est eius veritas , et ex parte alia contingentia quia quae est vera potuit sine initio non fuisse vera , ex qua potentia sequitur rerum contingentia ; et quia non distinguitur multiplicitas talium ; antichristus necessario est futurus ; et ; contingenter est futurus ; . 
Notandum quoque , quod haec est concedenda : ; Deus potest nescire A ; et similiter talis ; antichristum fuisse futurum potest esse falsum ; et ; antichristum fore potest esse falsum et potest in futuro esse falsum ; et similiter : ; Deus potest in futuro nescire A , quia si sine initio et ab aeterno nescivit A , in futuro nesciet A. ; Sed est posse ad hoc , ut sine initio et ab aeterno nesciat A ut dictum est . 
Ergo est posse ad hoc , ut in futuro nesciat A. - - Et similiter est de hoc : ; antichristum fuisse futurum ; et sic de similibus . 
Verumtamen haec est duplex : ; antichristum fuisse futurum potest esse falsum in futuro . 
; Nam potest esse falsum , vel quia potest vocari , quod sit posse ad falsitatem initiabilem post veritatem , quam habet , et sic est sermo impossibilis sicut cum dicitur ; Socrates est albus et potest esse niger ; , intelligitur , quod sit posse ad nigredinem initiabilem in futuro post albedinem , quae modo inest Socrati - vel quia potest significari , quod sit posse ad falsitatam simpliciter in futuro non initiabilem post veritatem , sed continuatam cum falsitate , quae sine initio est , potuit fuisse . 
- - Et similiter est haec duplex : ; Deus potest nescire A ; , quia potest intelligi , quod habet posse ad nescire post scire , et sic est falsa ; vel quod habet posse ad nescire simpliciter in futuro , - - nescire dico continuatum cum nescientia aeterna - et secundum hunc modum sequitur ; antichristus potest non fore ; . 
Ergo Deus sciens antichristum fore potest nescire in futuro ipsum fore , et e contrario . 
Unde manifestum est , quod simul stant ; Deum nescire A esse necessarium ; id est verum veritate , quae non potest desinere esse , et tamen ; hoc idem posse esse falsum ; , nec tamen potest fieri nesciens A nec alterai a sciente in non scientem . 
Et licet modo locuti simus de scientia Dei per modum protensionis temporalis , notissimum est tamen , nihil in aeternitate esse secundum talem modum protensionis temporis . 
Sed non est facile de simplici statu aeternitatis aliter loqui intellectui infirmo et adhuc versanti in phantasmatibus temporalibus . 
- - His praedictis bene inspectis soluta sunt omnia , quae prius videbantur ad solvendum difficilia ; et re vera sunt difficillima . 
Ut inspicienti patet iam supposuimus , quod in Deo est posse ad non scivisse multa , quae scit , quia est posse ad non fore quae - dam , quae erunt ; et si non erunt , nunquam scivit illa . 
Similiter supposuimus quod ; antichristum esse futurum ; et similia posse habent ad nunquam fuisse vera et semper fuisse falsa . 
Sed , istae suppositiones videntur inconvenientes ; et ideo loquentes de ipsis , quod sint , falsae videmus , quia esse aliquid dum est , est necessarium , et maxime si loquamur de esse instanti , ut : ; si Socrates est albus in hoc instanti , non est posse ad hoc , ut non sit albus in hoc instanti ; quia si potest illud posse vel , potest reduci in actum , vel non . 
Si potest , reducatur ! 
Tunc sequitur , quod sit albus et non sit albus simul et in eodem indivisibili , quod est impossibile . 
- - Si non potest reduci in actum , tunc est posse frustra . 
Sed nulla est possibilitas frustra . 
Nec est instantia de possibilitate divisionis magnitudinis in infinitum , quia illa non potest deduci ad actum , quia semper potest esse illa possibilitas in deductione ad suum actum et nunquam tamen perfecte deducitur , quia est ad infinitatem in deductione . 
Cum ergo in eodem instanti non sit posse respectu oppositorum in illo eodem , et omni instanti indivisibili sit aeternitas simplicior et indivisibilior , non erit in aeternis posse respectu oppositorum . 
Ergo si Deus in aeternitate scit aliquid , non potest ad eius oppositum . 
In eo enim non est ; potuit ; vel ; poterit ; , sed solum ; potest ; , nec ; scivit ; nec ; sciet ; , sed solum ; scit ; . 
- - Quod tamen dicitur ; Deum scivisse , hoc est : nulli praeterito scientiam eius defuisse , vel ; Deum sciturum ; hoc : nulli futuro eius scientiam defecturam . 
Et sic exponit Magister in Sententiis . 
- - Patet ergo , quod in eo , ut videtur , non sit posse ad opposita . 
Item : Omne posse , quod est sine actu suo , est respectu actus sui ad hoc futuri . 
Sed in Deo nihil futurum . 
Ergo nec aliqua possibilitas respectu actus futuri . 
Item : In Deo idem est posse et agere . 
Sea non agit nisi unum oppositorum . 
Ergo non potest nisi unum oppositorum . 
Item : Quicquid est potentia sine actu , est etiam in illo actu perfectibile . 
Ergo si in Deo est posse sine actu , est ipso actu perfectibilis . 
At hoc est impossibile , cum sit perfectissimus . 
Item : In aeternis nihil praecedit aliud natura tempore vel spatio . 
Sed posse oppositorum naturaliter praecedit utrumque illorum . 
Ergo in aeternis non est posse respectu oppositorum . 
Item : Si modo est verum antichristum fuisse vel esse futurum , in eo non potest initiari falsitas in futuro , ut prius patuit ; nec etiam in praesenti potest ei falsitas inesse , cum modo ei insit veritas , nec in praeterito ; potentia enim non est respectu praeteriti . 
Ergo nulla possibilitas respectu falsitatis poterit ei inesse . 
Ergo non est verum , quod suppositum est , quod ab aeterno , licet modo sit verum , habuit posse ad esse falsum . 
Item : Si potuit fuisse falsum sine initio , ergo reducibile fuit in falsitatem sine initio , vel aliqua possibilitas cassa . 
Sed actus huius possibilitatis est falsitas sine initio . 
Ergo initiari potuit in esse iste actus , scilicet falsitas sine initio . 
At hoc patentissimum impossibile : quod est enim sine initio , mutabile non est ; ergo primum , scilicet quod in eo est tale posse ad falsitatem sine initio . 
His igitur rationibus patet , ut videtur , quod praedictae suppositiones falsae sint . 
Sed quod sint verae ostendi potest necessario , quia si aliquid sequitur ad aliud et antecedens fuerit possibile , tunc et consequens erit possibile . 
Sed sequitur ; antichristus non erit ; : Deus aeternaliter nescivit antichristum fore . 
Ergo cum antecedens sit contingens , se habens ad esse et non - esse , tunc et consequens , scilicet scire possibiliter scire et possibiliter nescire . 
- - Et eodem modo sequitur de Dei velle , scilicet quod potest velle quod non vult , et non velle quod vult ; quia si antichristus crit , Deus eum ab aeterno voluit esse ; ergo , cum antecedens possibile est , tunc et consequens . 
- Item : in Deo est summe arbitrii libertas . 
Ergo et eius actus sunt omnes summe voluntarii ; ergo non necessarii . 
Quod - enim voluntarium non est necessarium . 
Ergo cum eius actus necessarius sit , potest ad actum oppositum . 
Et istud dicit Anselmus expresse in libro de concordia praedestinationis , liberi arbitrii et gratiae . 
Item differunt rationabiles potestates ab irrationalibus in hoc , quod rationabiles potestates valent ad opposita . 
Sed Deus est summe rationabilis , immo ; tota ratio ; , ut dicit Seneca . 
Ergo potest ad opposita . 
Item secundum propositionem Augustini et opinionem omnia opera , quae dicuntur opera sex dierum , indivisibili eodemque momento facta erant et quod sit distinctio sex dierum , hoc solum est secundum prioritatem et posterioritatem cognitionum angelicarum . 
Et hoc dicit Super Gen . 
ad litt . 
- Dicit etiam , quo creatio et renovatio angelicae naturae ad ipsum Verbum fuit simul in eodem indivisibili , et non prius fuit angelus et postea voluit , sed simul fuit et voluit bene vel male . 
- Et hoc dicit Augustinus super illud verbum : ; In veritate non stetit ; , hoc est cum haberet posse , ut staret , in veritate non stetit , non quod aliquando staret in veritate , immo malus angelus statim in creatione sua male voluit et bonus bene . 
- Si igitur ita est , numquid laudandus esset bonus angelus de bene velle , nisi etiam tunc in sua potestate esset etiam velle male , si voluisset ? 
Constat , quod non . 
Nec etiam culpandus malus angelus de malo velle , nisi in potentia etiam esset bene velle ; - Patet igitur , quod in angelis est posse ad opposite . 
Item : Verbum ; sciendi ; addit supra substantiam relationem ad illud quod scitur , et illa relatio variabilis est . 
Substantia autem Dei , supra quam cadit ista relatio , est sinipliciter invariabilis . 
Et istae relationes fuerunt in Deo ab aeterno et tamen variabiles . 
Quicquid enim praeter primum ipsum in se consideratur , habet posse ad esse vel non esse . 
Et constat , quod talis relatio in Deo respectu illius quod scitur non est Deus , quia variabilis . 
Si . 
ergo hoc verbum ; scire ; cadat supra substantiam divinam non absolute , sed sicut est sub relationibus ad scita , manifestum est , quod plura potest scire , quae nescit et nescire , quae scit . 
Si autem cadat supra ipsam substantiam non habentem huiusmodi comparationes , quia ipsa substantia est omnium invariabilis , sic quidem non est possibile , ut sciat quae nescit , et nesciat quae scit . 
Nec est inconveniens dicere , relationes esse aeternas et ipsas non esse idem cum Deo , sed est necessarium . 
- Et hoc idem vult beatus Augustinus expresse . 
Dicit enim et verum est , quod hoc sine initio fuit verum scilicet : duo et tria esse quinque ; si non fuit ab aeterno verum , de necessitate eius oppositum fuit verum . 
Et tunc sequitur idem quod prius , scilicet quod veritas huius enuntiabilis et aliorum plurium infinitorum fuit ab aeterno , nec tamen sequitur , quod plura sint entia ab aeterno . 
Istae enim veritates in primo , si bene considerentur , nihil aliud sunt , quam relationes creatoris ad creaturas . 
Relatio autem essentiam non habet aliam ab essentia suarum extremitatum . 
Et hoc patet cognoscenti naturam relativorum . 
Et quamvis ita esset , quod nunquam fuisset creatura aliqua , tamen nihilominus essent relationes in Deo et infinitae etiam essent . 
Sic ergo patet , quamvis talia plura fuerint ab aeterno , non tamen sequitur , quod plura aeterna . 
- Ex iam dictis ergo patet , quod suppositiones nostrae , quas supposuimus , verae sunt , sed revera rationes , quibus dictis suppositionibus contradicitur , valde difficiles sunt , et huius signum manifestum est , quod omnes tam pie philosophantes , quam alii de his dubitaverunt et diversi diversisque opinati sunt . 
Nos autem de hac materia id , quod Deus dederit , dicamus , primo quaedam praemittentes , quae ad propositum nostrum sunt utilia . 
Dicamus igitur , quod in aeternis revera est prioritas et posterioritas , sed non temporalis , immo causalis et hoc modo naturalis , sicut a quo non convertitur consequentia . 
- - Et huius tale sit exemplum : si ita esset , quod lux ab aeterno fuisset , tunc de necessitate et splendor fuisset ab aeterno . 
Lux tamen splendoris causa est et prius non tempore , sed causalitate . 
Eodem modo , si pes ab aeterno fuisset in pulvere , eius vestigium ab aeterno fuisset , esset necessitate verumtamen alterius causa . 
Et dicit Chrysostomus , quod Pater et Filius se habent , ut lux et splendor , inter quos nulla prioritas tempore , nulla etiam prioritas natura , quia penitus eadem et indivisibilis natura sunt Pater et Filius , quomodo lux et splendor . 
Est tamen inter eos quaedam prioritas . 
Unde Chrysostomus super illud ; In principio erat Verbum ; : ; Praecedit Pater Verbum non natura , sed causa ; praecedit Filius naturaliter omnia alia . 
Ergo cum individua essentia , quae omni simplici est simplicior , omni indivisibili indivisibilior , sit prius et post , praediximus , quod in aeternis est prius et post . 
Item : Licet ipsa divina substantia sit una et simplicissima , tamen in ipsa sunt infinitae relationes , sui scilicet ad creata et etiam sui ad se . 
Et ita est , quod ipsa divina natura in se considerata absolute plures recipit praedicationes , quas non recipit , cum fuerit dictis relationibus superfusa ; et e contrario sicut est hic , quod de homine plura praedicantur , quae non de homine albo et e contrario . 
- - Et quod istud sit verum patet . 
Dicit enim Augustinus quod Deus potuit aliter liberasse genus humanum , quam liberavit et huius oppositum dicit Anselmus . 
Quae contrarietas solvi nequit nisi dicatur , quod si ipsa divina substantia in se absolute fuerit considerata potuit quidem ; si autem consideretur secundum istam habitudinem ad creata , quod omnia optime et ordinatissime facit , non potuit . 
Et similiter est de illa quaestione , qua quaeritur , utrum prius potuisset mundum fecisse , quam fecit : potuit quidem in se consideratus absolute ; non autem potuit , si consideretur unicuique aptissimum esse distribuens ; aptum enim prius non fuit , ut fieret . 
Item : ut dicit Anselmus , homo antequam velit potest non velle . 
Sed cum aliquando actu vult , non potest amplius non voluisse , sed fit volens necessario . 
Et eodem modo si voluerit hoc , non potest non voluisse hoc ; prius tamen potuit et voluisse et non voluisse . 
Et ista potentia qua potest et velle et non velle , praecedit ipsum velle et non velle et natura et tempore . 
In Deo autem posse velle vel posse scire non praecedit ipsum velle vel scire tempore , sed tantum causalitate . 
Sicut Pater Filium praecedit causalitate et tamen penitus sunt idem in substantia , sic posse et velle et posse et scire . 
Licet enim in ipso sit idem posse et velle , posse tamen causaliter praecedit velle . 
Unde si consideretur ipsa divina substantia in se absolute , potest sine dubio opposita et velle et scire . 
Si autem consideretur non absolute , sed in ratione , qua vult vel scit unum aliquod , non potest eius oppositum scire et velle . 
Propter hoc haec est distinguenda : ; Deus potest scire , quae nescit , vel nescire quae scit ; , scilicet quod hoc , quod est , potest cadere super ipsum non absolute , sed in relatione alicuius rei , respectu cuius est scientia et tunc est falsa . 
Impossibile est enim , quod Deus sciens hoc sciat eius oppositum , aut nesciat hoc . 
Si enim ex sciente hoc fieret nesciens hoc , esset transmutabilis . 
Eodem modo est de hac : ; Deus potest velle , quod non vult . 
; Si enim consideretur absolute , potest ; si autem , in quantum vult aliquid unum determinare , sic non . 
Sed semper dicet quis : ; si potest scire , quod nescit , cassa erit ista potentia , quae in actum reduci non potest . 
; - - Dicendum , quod non est cassa : in hoc enim differt potentia rationalis ab irrationali , quod potentia rationalis una et eadem est respectu oppositorum , et quodcumque illorum oppositorum acciderit est ipsa potentia in suo actu . 
Et sic est in Deo , quia elus posse est summe rationale . 
In potentiis autem irrationalibus non est ita , sed diversae sunt potentiae respectu diversorum oppositorum actuum . 
Et propter iam dicta apparet , quod in Deo non est potentia sine suo actu , sed semper cum suo actu , quia actus illius potentiae est indifferenter vel iste actus , vel oppositus huic ; et semper unus istorum est , quia oppositorum semper unum est . 
Sic ergo patet , quomodo respondendum est primae rationi et aliis etiam omnibus , quibus videbatur ostendi , quod Deus non posset opposita . 
Ad illud autem , quod oppositum fuit , hoc scilicet , ; antichristum esse futurum potest esse falsum , tamen modo sit verum ; , dicendum , quod hoc verum est eadem potentia , qua verum est , Deum posse scire et nescire aliquid , scilicet de potentia aeterna . 
Et scias , quod veritas talium enuntiabilium non est veritas temporalis , sed aeterna . 
Et est sensus : ; antichristum esse ; potuit ab aeterno fuisse verum vel falsum , hoc est habet potentiam , qua potuit esse verum ante omnia vera praeterita et falsum ante omnia falsa praeterita . 
- - Eodem modo exponendum est si dicam ; poterit ; . 
Sic ergo per iam dicta , si quis intellexerit , solvi possunt omnia , quae videbantur suppositiones nostras praedictas impedire . 
Et nota , quod cum dicitur ; Angelus habuit potestatem ad velle bonum et velle malum in eodem indivisibili ; , licet potestas sit una , velle tamen bonum aliud est in ipso ab eo , quod est velle malum , id est diversae sunt voluntates . 
Ita autem non est in Deo , sed idem penitus sunt in eo absolute considerato scientia , qua scit antichristum esse si erit , et scientia , qua scit ipsum non esse si non erit . 
Et eodem modo velle et non velle in ipso sunt idem , licet in creaturis sit inchoata ipsorum diversitas . 
Si enim in ipso Deo essent ista diversa , non esset substantia summe simplex , sed composita et permutabilis . 
- - Et huius exemplum , quale ad praesens reperire possumus : proponamus itaque , quod radius idem secundum substantiam illuminat aliquid in ipso radio positum et eius vacuitatem , ut ita dicam , cum illud a radio aufertur . 
Unde idem illuminat manus praesentiam et eiusdem absentiam . 
Sic est in Dei scientia , quod uuica et indivisa scientia scit antichristum esse si erit , et qua scit ipsum non esse antequam erit , et qua scit ipsum non esse postquam non erit . 
Nec dico , quod eodem modo scit antichristum esse si erit et non erit , quia hoc est impossibile . 
Sed si erit , eodem modo scit ipsum esse antequam sit et cum sit et postquam fuerit . 
- Sic ergo idem radius illuminat manus praesentiam et eius absentiam . 
Et si radius esset visio , eadem visione videret eius praesentiam et absentiam : sic est in Deo . 
Et si radius haberet in se potestatem , ut posset manum reducere sub sua illuminatione , et amovere cum vellet , diceremus vere , quod tota ista virtus illuminandi et non illuminandi esset in radio . 
Et sic est penitus in Deo . 
Sic ergo per iam dicta patet , quod in ipso Deo nulla diversitas , et inchoatio diversitatis est in ipsis rebus . 
Sic igitur possunt relationes , quae sunt ipsius ad creaturas , diversificari nulla facta in ipso transmutatione , et potest fieri dominus et non dominus , et ut dicit Augustinus , creator et non creator eodem penitus modo sese habens . 
Sed numquid sic potest sciens non sciens fieri sine sui alteratione , ut dominus et non dominus ? 
Dicendum , quod non , quia verbum sciendi eodem rnodo se habet in ipso , cum res est et cum non est , verbum autem dominandi , creandi et gubernandi et huiusmodi non , sed modis diversis . 
De verbis itaque , ut dictum est , minus dilucide intellectis hoc fuit unum , quod res eadem ens et non - ens non est indifferens ad relationem , quae est creatio . 
Sed eadem res cum est et cum non est , indifferens est ad relationem in verbo sciendi conotatam ; non est indifferens cum est et cum non est ad dominari et creare , sed est indifferens cum est et cum non est ad Dei scire . 
- Ideo non sequitur , quod si fit de non creante creans vel e contrario et de non domino dominus , quod alteratur Deus , et tamen sequitur , quod si fieret de sciente non sciens vel e contrario , quod alteraretur Deus . 
Istud itaque verbum non sic intelligendum , quod res si nunquam fuerit futura , uno eodem modo se habet ad scire Dei , quomodo se habet eadem res ad scire Dei si esset futura , vel e contrario res , quae fuit futura , quomodo se habet ad scire Dei , eodem modo se haberet , etsi nunquam fuisset futura . 
Sed sic est intelligendum , quod res , quae aliquando habitura fuit esse , tunc , cum habet esse et priusquam habuerit esse et si desivit , postquam desierit esse , uno modo penitus se habet ad Dei scire . 
Quem intellectum esse verissimum ex auctoribus sanctorum alias vobis enumeralis ut irrefragabiliter constat . 
Potestis quoque hoc ex prius dictis adiicere , quod res , quae aliquando habitura fuit esse cum est et cum non est , eodem modo semper se habet ad verba providentiae , utpote scire , intelligere , sapere , non autem eodem modo se habet , cum non est ad verba dispositionis rebus mobilibus inhaerentis , per quam dispositionem providentia ; suis quaeque nectit ordinibus ; et nisi nomen fati esset suspectum et superstitiosum , posset competenter dici , quod res cum est et cum non est , eodem modo , ut dictum est , se habet ad verba providentiae , sed non ad verba fati , quia , ut dicit Boetius providentia cuncta pariter , quamvis diversa complectitur ; fatum singula digerit in motum locis , formis ac temporibus distributa ut haec temporalis ordinis explicatio in divinae mentis adunata prospectu providentia sit , eadem vero adunatio digesta atque explicata temporibus fatum vocetur . 
; Huius itaque verbi obseuritas mihi videtur dilucidata differentiam fati et providentiae intelligentibus . 
Item : in determinando assumptum fuit hoc verbum Chrysostomi super ; in principio erat verbum ; : ; praecedit Pater Verbum non natura , sed causa ; , ; praecedit Pater Verbum causaliter ; , ; praecedit Filius omnia , quae per ipsum facta sunt naturaliter . 
; Hoc verbum , iterum videtur habere obscuritatem , quia nulla est , ut videtur , in Trinitate processio , nulla causalitas nisi ad creaturas . 
- - Et sine dubio vir ille sanctus catholicus , inter scriptores catholicos eminenter commendatus et approbatus , philosophia mundana et divina excellentissime imbutus , multo perspicatius et limpidius quam nos novit in Trinitate nullum esse gradum , nihil prius aut posterius , nihil maius aut minus , sed totas tres personas coaeternas sibi esse et coaequales , nihil ibi velut causalitate aliqua creatum aut factum , sed solum procedens et genitum . 
Quapropter si intelligimus in suis verbis aut eis imponimus aliquid falsum et veritati contrarium , haec nostra praesumptio et nostrum vitium , et non est , quod ipse in suis verbis aliquid intellexerit impium . 
Non igitur in verbis tam pii , tam scii , tam sanctissimi viri est a nobis perperam aliquid interpretandum , sed ut accipiamus , quod ipse intelligat devote petendum , et ut inveniamus sollicite quaerendum , et ut aperiatur nobis instanter est pulsandum . 
Credimus itaque hunc esse dictorum verborum eius pium intellectum : novit ipse bene hanc definitionem causae esse : ; causa est , per quam aliquid habet esse , quod dicitur causatum . 
; - Cum utique Pater sit , per quem Filius esse habet , quia ; quicquid Filius habet , a Patre habet ; , - - ipseque Filius alius est a Patre licet non aliud , patenter est ratio causae inter Patrem et Filium , quia Pater est , per quem aliquis alius scilicet Filius habet esse et quidquid habet a Patre habet . 
Nihil igitur aliud est causalitas et processio , quam Patris ad Filium insinuat Chrysostomus verae vitae , quam habet Pater in semetipso , datio Filio , ut eandem vitam habeat Filius in semetipso hoc est Patrem causaliter praecedere Filium . 
Quod ipsa veritas dicit : ; sicut Pater habet vitam in semetipso , sic dedit et Filio habere vitam in semetipso ; hoc est , quod Hilarius dicit , Patrem esse maiorem Filio non solum secundum quod Filius est homo , sed secundum quod est Verbum , et tamen Filium Verbum non esse minorem Patre , sed aequalem . 
- Haec praecessio causalitas est , quam significat Augustinus per nomen ; principii ; , cum dicit de Trinitate V : ; Pater ad Filium principium est ; , quia genuit eum . 
Et idem in IV De Trinitate : ; Quod ait Dominus ; quem ego mittam vobis a Patre ; ostendit spiritum et Patris et Filii . 
Quia etiam cum dixisset ; quem mittet Pater addidit ; n nomine meo ; ; non tamen dixit ; quem mittet Pater a me ; , quemadmodum dixit : ; quem ego mittam Vobis a Patre ; videlicet ostendens , quod totius trinitatis , vel si melius dicitur deitatis principium Pater est . 
; - Haec igitur , quam intelligit Augustinus ; principiatio ; et haec , quam intelligit Hilarius ; maioritas ; et haec , quam intelligit ; verae vitae a Patre datio ; est illa et nihil aliud , quam intelligit Chrysostomus , causalitas et processio ; . 
- Et sine dubio si nunc prius esset auditum et non esset usu attritum hoc Augustini verbum scilicet , quod Pater est Filii principum , aeque propinguum esset , ut ex hoc Augustini verbo intelligeretur impium , scilicet Filium a Patre creatum vel factum , quam propinguum est , ut idem intelligatur in hoc Chrysostomi verbo : ; causaliter praecedit Verbum Pater ; , immo sine dubio multum propinguius , quia ab Augustini verbo hunc impium intellectum non amovit aliquid in eodem sermone adiunctum . 
At hunc intellectum tollit a verbo Chrysostomi haec adiecta particula , quod Pater praecedit filium causa , sed non natura . 
Omne enim causatum factum vel creatum praeceditur a sua causa non solum causa , sed natura . 
Verbum vero Hilarii si nunc prius esset auditum , quanto amplius videretur astruere in Trinitate gradum ! 
Sed tunc ille , quemadmodum Chrysostomus per adiectam detetminationem omnis pravae intelligentiae tollit impietatem , postquam dixit ; maiorem filio ; addit tamen : Filium non Patre esse minorem . 
Tertium quoque verbum videtur obscurum , scilicet quo dicebatur , relationes innumeras esse aeternas creatoris ad creaturas et e contrario , quia ex hoc videtur aliquibus plura esse aeterna , et aliud quam Deum esse aeternum - licet nos frequenter addiderimus et conculcaverimus unicum solum , scilicet Deum trinitarem , esse aeternum , et tales relationes nullas penitus facere aeternarum essentiarum multitudinem . 
Firmiter igitur et fideliter supponimus unum solum aeternum , scilicet Deum , nec essentiam aliquam ab ipso aliam vel divisam esse aeternam . 
Ad declarationem itaque obscuritatis huius tertii verbi sic imprimis opponimus : Ad verum sequitur ens , quia verum sub ente aut quia idem veritas et entitas , dicente Augustino : ; Veritas est id quod est . 
; - - Sed si Deus est , Deum esse est verum . 
Ergo Deum esse est , quia ad verum sequitur esse . 
Et si Deum esse est , Deum esse esse est verum . 
Ergo Deum esse esse est . 
- - Similiter in ; Deum esse est verum ; , ; esse verum ; est verum et ens et sic infinitum . 
Igitur si Deus est , talia dicta sunt infinita . 
Sed Deus aeternaliter est . 
Ergo talia infinita aeternaliter sunt . 
- - Numquid ergo Deus est quodlibet istorum dictorum , ut vere dici possit ; Deus est : Deum esse , et : Deum esse esse , et : Deum esse verum , et : Deum esse esse esse verum ; et sic in infinitum ? 
Si enim Deus non est haec , est dicta : ; Infinita sunt aeternaliter , quorum nullum est aliud ; . 
Iterum : numquid concedendum , quod Deum esse sit verum esse esse et Deum esse esse esse et sic deinceps et sic de aliis dictis , ubi quodlibet esse idem cum alio ? 
Sequitur plura aeternaliter esse , quorum nullum est idem , quod aliud . 
Item : si Deus est , Trinitas est et Pater est et Pater gignit Filium et Spiritus sanctus procedit ab utroque et sunt haec dicta vera : numquid igitur Deus est haec dicta , ut vere dicatur : ; Deus est Patrem gignere Filium ; et ; Deus est scilicet Spiritum sanctum procedere a Patre et Filio ; aut quod unum istorum dictorum relinquitur ? 
Quis hoc concedet , quod Patrem gignere Filium sit Spiritum scilicet sanctum procedere a Patre et Filio ? 
Si vero haec sunt idem , tunc plura aeternaliter sunt , quorum nullum est aliud . 
Quod videtur inconveniens . 
Item : si prioritas est , tunc posterioritas est ei correlativa . 
Sed prioritas Dei ad creaturam ab aeterno est . 
Ergo posterioritas creaturae ad creatorem ab aeterno est . 
Numquid itaque posterioritas creaturae ad ipsum , aut prioritas Dei ad creaturam est posterioritas creaturae ad ipsum ? 
aut posterioritas unius creaturae ad ipsum est posterioritas alterius ad ipsum ? 
- Similiter sine initio fuerunt creaturae futurae . 
Ergo futuritio rerum sine initio fuit antequam Deus fuit rerum futuritio . 
Item talia dicta ; Petrum fuisse futurum ; et ; Paulum fuisse futurum ; et sic de omni creatura ; illam fuisse futuram ; , ab aeterno fuerunt vera . 
Ergo ab aeterno fuerunt . 
Numquid itaque Deus est ; Paulum fuisse futurum ; et quodlibet talium dictorum , aut ista dicta eadem ad invicem ? 
Si enim non eadem , tunc plura ab aeterno sunt . 
Item : numquid Deus est hoc verum : ; diametrum esse costae asymmetram et iterum diametrum ductam per medium circuli esse maximam omnium linearum non per medium circuli ductarum , cum secundum Augustinum hoc verum et talia vera sint aeterna ? 
Unde in libro de immortalitate animae ait : ; Quid enim tam aeternum , quam circuli ratio , vel si quid aliud huiusmodi in artibus quidem nec non fuisse aliquando , nec non fore comprehenditur ? 
; Idem in libro de lib . 
arbitrio : ; Septem et tria sunt decem et non solum nunc , sed etiam semper ; nec ullo modo aliquando septem et tria non fuerunt decem , aut aliquando septem et tria non erunt decem . 
; Idem in libro ; Unde malum ? 
; : ut breviter aeternae legis notionem , quae impressa nobis est , verbis explicem : ea est , qua iustum est , ut omnia sint ordinatissima . 
; Item idem in eodem dicit : ; Legem aeternam esse bonac voluntati bonam vitam et malae voluntati vitam miseram esse tributam . 
; - Numquid itaque Deus est istae leges et ista dicta ? 
aut aliqua illarum legum est altera , cum tamen illae leges sint aeternae ? 
Quod si diceret aliquis , disciplinales propositiones non esse veras antequam res essent creatae , saltem concederet , tales habuisse veritatem sine initio : ; diameter ducenda per medium circuli erit omnium maxima ; ; item si dicatur , quod diameter ducta etc . 
coepit esse verum : ergo eius oppositum ante fuit verum et numquid illud verum Deus ? 
Item : quod verum est , veritate verum est et veritate , quae est , et quae aliud est . 
Sed quod pure nihil est veritate , quae est , non potest informari . 
Igitur si informatur veritate , non est pure nihil , sed ante creaturam omnem verum fuit , nullam creaturam esse . 
Cum informabatur veritate non fuit pure nihil , nec fuit creatura , quia nondum fuit creatura nec fuit Deus . 
Non enim fuit haec vera ; Deus est nullam creaturam esse . 
; Fuit igitur , ut videtur , quod nec fuit creator nec creatura . 
Item : Omnium conditionalium veritas aeterna est et dicta aeterna . 
Ad respondendum autem ad haec obiecta pono exemplum tale : Ponatur , quod ab aeterno fuisset laudans Caesarem et similiter laudans Socratem . 
Secundum hanc positionem ab aeterno verum est , quod Caesar laudatus est et Socrates laudatus est , quia si est laudans Caesarem , Caesar laudatus est . 
Sit igitur hoc nomen A , cuius definitio sit ; Caesar laudatus ; , et hoc nomen B , cuius definitio sit ; Socrates laudatus . 
; Igitur verum erit A esse aeternum et B esse aeternum , ut sit praedicatio per se et non per accidens , sicut per se verum est ; album non potest esse nigrum ; . 
Nec tamen sequitur Caesarem aut Socratem esse aeternos , aut aliquid esse aeternum praeter laudantem , quia non redditur aeternitas , cum dicitur A esse aeternum , nisi propter laudationem quae in laudante est aeterna , propter cuius aeternitatem suscepit aeternitatis praedicationem eius correlata laudatio . 
Tales autem correlationes , ut est laudatio , passio , non exigunt subiectum aeternum aut ens aut aliquam alicuius existentiam extra laudantem praeter positionem ante factam . 
Exemplum bonum est ad hoc , quod Deus scit omnia ab aeterno . 
Quapropter si scit A , cuius definitio sit ; Socrates scitus a Deo ; et B , cuius definitio sit ; Plato scitus a Deo ; , per se loquendo verum erit , quod A aeternaliter est et B aeternaliter est , et A non est B , nec e contrario , et neutrum eorum Deus est . 
Et tamen solus Deus aeternaliter est ; quia , cum dicitur ; A non est B et B non est A et neutrum horum est Deus ; redditur praedicatio pro subiectis corruptibilibus . 
Cum vero dicitur ; A vel B , aeternaliter sunt ; redditur praedicatio per se gratia formae , a qua nomnina haec imponuntur , quae scilicet aeterna dicitur propter scientiam Dei aeternam ; nec exigit veritas talis sermonis alicuius extra Deum existentiam aut coaeternitatem . 
Similiter igitur , cum dicitur ; hoc verum aeternum aut enuntiabile aeternum est ; , suscipitur praedicatio haec propter formam correlativam dictioni in Verbo aeterno , propter quam tamen relationem nihil exigitur extra Deum esse . 
Hoc , itaque modo respondebitur ad supradictas oppositiones , aut cogemur fateri enuntiabilia nihil aliud esse , quam rationes aeternas rerum in mente divina , - - Pono itaque A Deum , B et C duo dicta Dei disciplinabilia vel duas res suppositas sub aeternis relationibus . 
Dico itaque A esse aeternum et B esse aeternum et C esse aeternum , et nullum eorum esse alterum , et tamen unicum solum , scilicet A , esse aeternum , nec aliquam essentiam nec aliquid aeternum praeter A unicum et solum . 
Dicuntur haec tria esse altera ab invicem propter res alteras suppositas . 
Sed res suppositae per B et C non sunt , posito , quod sit sermo noster secundum statum ante creationem ; propter autem ipsas relationes attribuitur esse et B et C , quae relationes nullam habent essentiam vel existentiam extra suas extremitates et quarum multiplicitas nullam facit multiplicitatem vel numerositatem essentiae . 
Propter talem igitur alterationem non sequitur , quod multa sunt , quia dicuntur altera propter res alteras , quae nihil sunt . 
Propter relationum autem numerositatem non sequitur , quod multa sint , quia earum numerositas non exigit numerositatem aliquam existentiarum vel essentiarum . 
Si autem B et C dicerentur alia vel altera ab A vel ab invicem propter alietatem existentium stibiectorum ab invicem , vel propter alietatem formarum , quae essent in se essentiae et multiplicarent essentias , ut faciunt qualitates et quantitates , bene sequeretur , plura esse aeterna . 
Nunc autem ex neutra parte sequitur pluralitas essentiarum neque ex parte subiectorum cum non sint , neque ex parte formarum , cum sint relationes essentiam non multiplicantes . 
Quod autem tales relationes essentiam non multiplicant , patet . 
Ponatur enim nunc unicum solum aliquid subito creatum ceteris omnibus manentibus : manifestum est , quod illius ad singula ceterorum multae connascentur relationes et singulorum ad ipsum multae relationes . 
Ergo si relationes istae haberent essentias praeter essentias extremitatum , unico nato et unico addito numero rerum duplabitur et triplabitur vel forte multiplicabitur numerus rerum , immo et in infinitum augmentabitur numerus earum , quia cuiuslibet relationis essentia connata ad singulas rerum habebit multas relationes , et e contrario et similiter relationes illarum relationum , et sic in infinitum . 
Sed hoc est inconveniens , essentias scilicet infinitas esse , si unum quid solum generetur , vel si musca nascatur . 
Item loquamur pro statu , quo Deus creavit caelum et terram , et intelligamus nondum egressa in esse opera sex dierum : numquid tunc erant plura quam tria , scilicet Deus , caelum et terra ? 
Et tamen non erat necessario creatio , dominatio , suppositio Dei ad has duas creaturas , et utriusque harum duarum erant correlationes his correspondentes . 
Illae relationes correspondentes nec erant Deus , nec erant hae creaturae , quia subiectio caeli et terrae ad Deum nec est Deus nec caelum nec terra . 
Haec itaque suppositio est , et non nihil sed aliquid est ; et tamen nec est caelum , nec terra , nec Deus . 
Et tamen non sunt nisi haec tria , scilicet Deus , caelum et terra , quia suppositio haec essentiam nullam habet nec multiplicat extra has extremitates . 
- - Dico ergo , quod cum res non aeterna denominatur a relatione correlativa relationi aeternae in Deo ad rem non aeternam , utpote cum dicatur intellectum , scitum futurum conforme rationi in aeterno verbo , attribuiturque a denominatis esse et aeternum esse et aeternum , sic praedicatum nullam dicit essentiam et aeternitatem aliquam vel alicuius essentiae vel entem vel existentem praeter essentiam et aeternitatem , quae Deus est , sed hanc essentiam et hanc aeternitatem praedicat ad rem non aeternam , sive rem non aeternam ad illam , et non hanc esse illam vel semper coesse cum illa ; et propter hoc non sequitur , quod , licet talia dicantur aeterna , aliquid sit aeternum praeter solum Deum . 
De his autem dictis , quae de Deo solummodo sunt , in quorum terminis nihil creaturae significatur , patet , quod penitus nullam habent essentiam extra divinam essentiam . 
Unde aut concedendum de quolibet illorum , quod ipsum est Deus , scilicet ut quod dicendum ; Deum esse est Deus ; et ; Patrem gignere Filium est Deus ; ; aut dicendum de quolibet tali , quod nec Deus est nec aliud est a Deo , sicut dicimus de Patre et Filio , quod Pater non est Filius nec aliud a Filio ; et sic non sequitur Pater vel paternitas est et Filius , et Filius vel filiatio est et Pater ; et Pater non est Filius , nec paternitas filiatio : ergo plura sunt - sicut non sequitur : ; Deus est ; et Patrem gignere Filium est ; et Patrem Filium gignere non est Deus : ergo plura sunt ; , - - quia non valet haec argumentatio , nisi quando inter ea , quorum unum abnegatur a reliquo , est essentiarum divisio et alietas et multitudo , quod non est in his . 
- - Ad hoc enim , quod talis argumentatio esset necessaria oporteret sic addere : A non est B et A est et B est et utrumque est aliud a reliquo et utrumque secundum idem , quod ipsum est , aliud a reliquo praesentialiter est . 
Tunc enim bene sequeretur plura esse . 
In dictis autem illis , quorum termini nihil significant extra divinitatem vel personas aeternas , non est essentia divisa ab essentia divina . 
In dictis vero disciplinabilibus ut : ; diametrum esse costae asymmetram ; est aliud ab essentia divina secundum istud , secundum quod est aliud ab essentia divina , non est ante creationem coexistens cum essentia divina , nec attribuitur ei esse ante rerum creationem propter aliquid , quod est aliud , sed propter relationem aliquam , unde denominatur illud aliud antequam sit . 
Quae relatio nullam habet ante creationem essentiam subsistentem praeter essentiam divinam . 
Ideo neque hinc , neque illinc ex tali pluralitate aeternorum sic sequitur , quod sit vere subsistenter aliquod aeternum praeter unum solum . 
Similiter de relationibus aeternis Dei ad creatures dicendum , quod ipsae Deus sunt , aut quod nec idem , nec aliud a Deo . 
- Potest enim relatio uno modo dici illa essentia , supra quam fundatur praecise ipsa relatio et a cuius essentiae esse suscipit ipsa relatio denominationem essendi , qua praedicatur de relatione , quod ipsa est . 
Si itaque per nomen relationis subiciatur essentia , a cuius esseritiae esse ipsa est relatio et denominatur quod est , est vere dicere quod haec relatio est haec essentia . 
Si autem per nomen relationis subiciatur ipsa ordinatio unius ad aliud , tunc ipsa relatio non est ipsa essentia nec aliud ab ipsa . 
Et propter hoc nulla sequitur ex talium relationum multitudine essentiarum multitudo . 
De ipsis autem relationibus creaturarum ad Deum non videtur concedendum , quod ipsae sunt Deus vel quod sunt ipsae creaturae , et tamen sunt , sicut supra dictum est . 
Et ex parte extremitatis quae est creatura , super cuius essentiam fundatur relatio illa , est illa relatio aliud a Deo . 
Sed secundum illud aliud non est aeternaliter cum Deo . 
Nec ab ipsius creaturae esse , quae nondum est ante creationem , denominatur ipsa relatio quod est , sed , ut dictum est , ab esse aeterno . 
Et ideo non sequitur ex his aliqua pluralitas essentiarum aeternarum , cum tamen de qualibet tali relatione dicatur , quod sit aeterna et de rebus , secundum quod a talibus relationibus denominantur . 
Quod si aliquis cavillando dicat non esse alietatem , nisi inter simul existentia , tunc concedet , quod tales relationes non sunt idem cum Deo nec aliud ab ipso . 
Et semper erit verum , quod non valet supradicta argumentatio , quae pluralitatem existentiarum plurium aeternorum videtur inferre . 
Tamen videtur magis concessibile , Deum esse aliud a creatura quae nondum est , et esse aliud ab antichristo qui nondum est , quam nec idem nec aliud , quia si Deus , qui est in aeternitate , est aliud a re , quae videtur esse in tempore , quod est alia mensura , durationis , quam sit aeternitas , quomodo non magis erit hoc in parte una temporis aliud ab illo , quod erit in parte alia temporis , cum magis sint differentes mensurae aeternitas vel tempus , quam una pars temporis et alia ? 
Non habent igitur relationes essentiam aliam et divisam ab essentiis extremitatum relatarum et comparatarum , sicut habent qualitates et quantitates essentias alias , quam sint essentiae subiectorum , sed ab essentia alterius extremitatis semper denominatur relatio ens vel esse . 
Propter hoc in talibus non multiplicat essentiam multiplicatio praedicationum essendi , et etiam ipsa relatio tum denominatur ens ab extremitate , quam ipsa relatio denominat , tum vero ab ipsa essentia extremitatis , non quam determinat , sed ad quam refertur , utpote posterioritas antichristi ad me et similia . 
Item cum dicitur pluralitas aeterna esse , sicut dicit Augustinus leges aeternas , res aeternas , disciplinabilia aeterna , ant rerum est initiandarum non coaeternarum Deo , sed comparatarum ad eius aeternitatem et denominatarum a relationibus non initiatis , nullam habentibus essentiam extra essentiam divinam . 
Et ideo non ponetur ex vi talis sermonis aliqua pluralitas entium , aut est pluralitas relationum vel rationum aeternarum in Deo , ubi non est nisi unica et indivisa essentia . 
Et ideo haec pluralitas nullo modo infert essentiarum aeternaliter existentium pluralitatem , ut cum dicitur : ; tres personae aeternae sunt ; , vel ; notiones aeternae sunt ; , ; rationes rerum in mente divina innumerabiles et aeternae sunt . 
; In qua tamen pluralitate non ponitur nisi simplex et indivisa essentia , et tamen nulla persona est alia , nulla notio est alia , nulla forte similiter ratio est alia , et tamen haec omnia non sunt nisi una essentia . 
Redeamus igitur ad propositum . 
- - Sicut ex praemissis patet , praescientia Dei liberum arbitrium non destruit . 
Videndum igitur nunc est , utrum praedestinationis ordinatio simul cum libero arbitrio possit consistere ? 
Haec enim addit praedestinatio supra praescientiam , quod est penitus causa sufficiens praedestinatori , quae etiam ab effectu suo nequeat frustrari , sed eius effectum esse necessarium . 
Erit ergo effectus huius causae necessarius . 
Potest ergo sic syllogizari : Omnis causae necessariae necessarius est effectus . 
Causa eius , quod est A , est causa necessaria . 
Ergo A necessarium ; ergo non ex libero arbitrio . 
Et sit A aliquis effectus praedestinatus fieri a rationali creatura . 
Sic ergo , ut videtur , praedestinationis necessitas arbitrii destruit libertatem . 
Possunt autem ad hoc aliae induci rationes . 
Sed hac iam posita soluta de facili omnes aliae solvi possunt . 
Ideoque dicendum , quod revere praedestinatio causa est necessaria et eius effectus necessarius . 
Est autem necessaria causa non simpliciter , sed condicionaliter , et habet necessitatem non praecedentem subjectum , sed subsequentem , quia non est praedestinatum . 
Socratem salvari necessario , sed ipsum salvari contingenter . 
Unde cum causatum proportionaliter debeat sumi eum causa , et causa non habet necessitatem simplicem , sed condicionalem , necesse est , si recte et totaliter et proportionaliter debet sumi causatum , quod sumatur hoc modo : ; ergo A esse contingenter est necessarium ; . 
Unde cum infert : ; ergo A esse est necessarium ; , partem causati assumit et non totum ; et sic non valet illatio . 
Sic ergo patet , quomodo huiusmodi rationibus respondendum est . 
- - His habitis videndum , quomodo simul sese compatiatur gratia et arbitrii libertas . 
Gratia igitur commune habet cum praescientia et praedestinatione . 
Cum igitur ex dictis patens sit , quod praescientia vel praedestinatio liberum arbitrium non tollunt , patet ex eisdem , quomodo nec gratia ipsum liberum arbitrium destruit secundum illud , quod cum ipsis communiter habet . 
Praeter autem illud commune habet gratia quiddam speciale , quo maxime videatur libertas arbitrii elidi . 
Quod est , quod gratia totum opus meritorium facit . 
Sic ergo argui potest : Si A faciat totum B , tunc nihil aliud ad B est cooperativum . 
Sed gratia facit totum quod in nobis est meritorium . 
Ergo liberum arbitrium nihil illius facit . 
Et sumatur maior propositio non ubi sunt causae ordinatae secundum prius et posterius , quia ibi bene est possibile , quod diversae causae totum aliquid faciunt , ut patet intelligenti ; sed quod duae causae proximae hoc faciant , est impossibile . 
Sed Deus , ut dicit Augustinus est causa omnium non tantum primaria , sed etiam proxima . 
Ergo impossibile est , quod alia causa proxima cum eo agat . 
Sed dicet forte aliquis , quod gratia non efficit totum ut causa propinqua . 
- Sed hoc dici non potest quia impossibile est , quod aliquid tam vicine tangat aliquid , quam vicine tangit aeternum Verbum , quod nihil latet . 
Ergo cum suum dicere sit suum facere et nihil est , quod non dicat ; ergo nibil est , quod non faciat . 
Unde Augustinus in libro ; Unde malum ; : ; Si materia esset increata et praeiacens , sicut dicit Aristoteles , sequeretur hoc inconveniens , quod Deus haberet adiutorem . 
Sed hoc falsum , quia sibi sufficiens est . 
Eodem ergo modo dico hoc : si sibi sufficiens est in faciendo bonum , nullum habet adiutorem . 
Quomodo ergo dicit apostolus : ; Coadiutores Dei sumus ? 
; Item Anselmus : ipsum velle a libero arbitrio est , sed velle bonum est a gratia et velle bonum est erectio a gratia et istius erectionis nibil est , quod non est a gratia , quia si aliquid non est a gratia , illud non esset meritorium . 
Item : ipsum velle per se consideratum hoc efficere non potest , quia velle bonum nobilius est , quam velle simpliciter . 
Ergo ipsum velle simpliciter illud non efficit , quia sic esset causatum melius quam causa , quod est impossibile . 
Ergo ipsius nihil est , quod non est a gratia . 
Et huic videtur illud consonare : ; Sine me nihil potestis facere ; ; - et Apostolus : ; non est volentis neque currentis , sed Dei miserentis . 
- - Item : ; Qui operatur in vobis velle et perficere in bona voluntate . 
; - - Item : ; Quid habes , quod non accepisti ? 
; Non est enim essentia et creatura vel aliud , quod per Verbum non est factum : Omnia enim per ipsum facta sunt . 
Quod autem per Verbum non fit , essentia non est , sed sola defectio et nihil . 
Totum ergo hominis bonum gratuitum , cum nihil eius consistat in defectione , factum est per Verbum . 
lgitur Verbum in efficiendo illud non habet coefficiens vel coadiuvans . 
Non igitur - sumus Dei coadiutores per liberum arbitrium , quod est contra Apostolum . 
Sic ergo videtur , quod pereat esse liberi arbitrii , vel si per liberum arbitrium Dei coadiutores sumus , non omnia fiunt per Verbum . 
Item : ut dictum est , immediatissima causa omnis conditae essentiae est Verbum Dei aeternum . 
Nihil enim potest esse tam proximum alicui essentiae conditae secundum aliquam actionem , nec tam propinque et intime illud attingere secundum suam actionem , quam propinque et intime aeterna sapientia secundum suum scire attingit omnem essentiam , quod idem ipsum scire est eiusdem essentiae efficere immediatius . 
Ergo cum aliquo agente et efficiente efficit aeterna sapientia omnem conditam essentiam . 
Sed agens immediatissimum sibi omnino sufficiens nulloque penitus egens quomodo habebit coadiutorem ? 
- Probat autem Augustinus in libro Unde malum ; Deum fecisse mundum ex nihilo eo quod sibi sufficiens est , et ideo non sit ab aliqua creatura adiutus , sic dicens : " Nec quisquam de Deo optime existimat , qui non eum omnipotentem credit , rectorem quoque iustissimum omnium , quae creavit , nec ulla adiutum esse natura in creando , quasi qui sibi non sufficeret . 
Ex quo fit , ut de nihilo creaverit omnia . 
" Eadem itaque ratione solus facit ominia , nulla adiutus natura . 
Horum autem obiectorum solutio haberi potest ut videtur ex verbis beati Bernardi sic dicentis : " Ipsa gratia Liberum arbitrium excitat , cum seminat cogitatum . 
Sanat , cum mutat affectum ; roborat , ut perducat ad actum ; servat , ne sentiat defectum . 
" Sic autem ista cum libero arbitrio operatur , ut tantutm in primo illud praeveniat in ceterisque comitetur : ad hoc utique praeveniens , ut iam sibi in ceteris cooperetur , ita tamen , quod a sola gratia coeptum sit pariter ab utroque perficitur , ut mixtim , non singillatim , simul , non vicissim per singulos profectus operentur , non partim gratia partim liberum arbitrium , sed totum singula opere individuo peragunt : totum quidem hoe et totum illa , sed ut totum in illo , sic totum ex illa . 
; Ex his inquam verbis Bernardi sic solvuntur obiecta , ut idem dicatur totum effici a libero arbitrio et totum a gratia . 
Nec sequitur : si A efficit totum C , quod B non efficiat C vel aliquid ipsius , quia scilicet A et B operantur C opere individuo . 
Duo autem individuo opere operantia necessario agent idem et unum , cum indivisa sit illorum actio . 
Si autem agerent divisis actionibus , oporterent operata esse divisa , sicut e contrario actio indivisa non potest facere divisa opera . 
Hae quoque ratione non tenent superius obiecta , quia proceditur velut si gratiae et liberi arbitrii essent opera dividua , nec agerent idem opere individuo singula . 
Cum autem agunt duo aliquid unum opere individuo , non habet unum reliquum se cum coagens eo quod ipsum sit insufficiens vel aliquo ad agendum egens , quia quicquid facit Pater , eadem facit et Filius una cum Patre . 
Nec tamen Pater est insufficiens vel aliquo ad agendum egens , sed cum aliquid exigit se cum coagens opere dividuo , ipsum est ad agendum insufficiens vel aliquo ad agendum egens . 
Exemplum autem indivisae actionis gratiae et liberi arbitrii est lux et color . 
Cum enim radius solis transit per vitrum coloratum , efficitur in obiecto radiositas colorata et color radiosus , quem totum efficit color vitri et totum efficit solis radius , non divisim , sed mixtim opere individuo , non vicissim , sed simul . 
Nihil enim est in colore radioso , quod non efficiat color vel quod non efficiat lux . 
Similiter est in speciebus colorum omnium ad visum venientium et per aerem transeuntium . 
Species enim coloris in oculo meo vel in aere medio tota efficitur a colore rei visae et tota a luce superfusa et redeunte ad oculum per aerem a solis luce . 
- Aliud exemplum in libro ; Hypognostico ; est de sessore et equo , quorum uterque totum peragit iter et quamlibet itineris partem . 
Sed si dicatur de actione Dei et liberii arbitrii , scilicet quod mixtim , non singillatim , simul , non vicissim , per singula operentur et quod totum singula peragant opere individuo , numquid consimiliter potest dici , quod in omni effectu cuiuslibet creaturae Deus et proxima per se causa eiusdem creaturae operentur illam mixtim , non singillatim , simul , non vicissim , non partim haec , partim illa , sed totum singula opere individuo ? 
An quia ipse est causa primaria totam penetrans causam secundariam et proximam , et non solum ipsam , sed et eius causationem , nilque efficiat causa secundaria proxima , quod ipsa causa prima non efficiat etiam propinquius ? 
Numquid si causa secundaria faceret aliquid opere dividuo ab ipsius opere , oporteret necessario eandem aliquid facere , quod ipsa non faceret ? 
Et si ipsa ageret opere dividuo , ipse non esset efficiens intime eiusdem causae secundariae operationem . 
Si autem similiter currit res in aliis causis et libero arbitrio collatis ad causam primam , cur non simliter currit sermo , ut , sicut dicitur ; Deus adiutor noster ; et nos adiutores , vel coadiutores Dei ; , sic dicatur adiutor aliarum causarum et aliae causae eius coadiutrices ? 
An forte , quia adiutorium non dicitur , nisi ubi est liberum arbitium , quod sponte potest praestare consensum adiuvanti vel obsequium agenti , libereque et sponte relinquere adiutorium praestitum vel non praestare , ut in nomine adiutorii importetur haec libertas faciendi et non faciendi ? 
Quod autem dicit Augustinus ; si est adiutus , sibi insufficiens est ; , verum est , si dicatur ; adiutus ; adiutore divisim operante , vel quod ipse non fecerit , sicut esset , si materia ab ipso creata non esset , sed ab aeterno extitisset , sicut ponit Aristoteles , et esset ei subiectum solum , in quo et quo operaretur , sicut est ferrum fabro et lignum carpentario . 
- - Item : fatum si est , destruit libertatem arbitrii . 
Verumtamen sciendum , quod fatum dicitur dupliciter : uno modo secundum , quod dicit Boetius in libro Consolationis philosopliae IV : fatum esse idem cum providentia . 
- Tamen secundum diversas considerationes dicitur fatum et providentia , quia providentia est divina ratio in summo omnium principe constituto , quae cuncta disponit . 
Fatum vero est inhaerens rebus mobilibus dispositio , per quam providentia suis quaeque nectit ordinibus . 
- Providentia namque cuncta pariter quamvis infinita , quamvis diversa complectitur . 
Fatum singula digerit in motu locis , formis ac temporibus distributa , ut haec temporalis ordinis explicatio in divinae mentis adunata prospectu providentia sit , eadem vero adunatio digesta atque explicata temporibus fatum vocetur . 
Quae licet , diversa sint , alterutrum tamen pendet ex reliquo . 
Ordo namque fatalis ex providentiae simplicitate procedit . 
; Et paulo post dicit Boetius : ; Manifestum est immutabilem simplicemque gerendarum formam rerum esse providentiam , fatum vero eorum , quae divina simplicitas gerenda disposuit mobilem nexum atque temporalem . 
; Cicero vero de divinat . 
libro I ait : ; Fatum appello , quod Graeci Imarmenen id est ordinem seriemque causarum , cum causa causam ex se gignat . 
Ea est ex Dei parte fluens veritas sempiterna . 
Ex quo intelligitur , quo fatum sit non id , quod superstitiose , sed id , quod physice dicitur causa aeterna rerum . 
; Secundum itaque iam dictam fati acceptionem manifestum est fatum esse , et illud sicut divinam providentiam libero arbitrio non repugnare . 
Verba enim fati dicunt exitum rerum in esse a divina voluntate . 
Et sicut divina providentia scit multa contingenter et non necessario , sed ex libertate voluntatis futura , et ideo providentia non destruit libertatern arbitrii vel futurorum contingentiam : ita divina voluntas et ordinatio ordinat et vult multa contingenter et non necessario , sed ex voluntatis libertate futura . 
Et ideo fatum hoc modo dictum non solum non destruit , sed magis ponit multorum esse contingens et esse liberi arbitrii . 
Intelligunt autem quidam aliter fatum , scilicet ; quod flecti nequit ; , sicut Cicero testatur de divinat . 
libro ; et in eodem dicit : ; Anile sane et plenum supersitionis fati nomen ipsum . 
; - - Secundum hoc namque , quod communiter intelligitur nomen fati , fatum est necessitas omnium inferiorum ex ordine et conversione siderurn . 
Nec solum secundum communem fati intellectum est necessitas eorum , quae praeter liberum arbitrium fiunt , sed etiam omnium , quae ex libero nostro geruntur arbitrio . 
lpsa quoque omnia opera nostra ex libero arbitrio facta vel facienda astrologi ex constellationibus nituntur praedicere . 
- - Si itaque fatum secundum hunc intellectum aliquid esset , manifestum est , quod omnia ex necessitate contingerent et nil ex arbitrii libertate . 
- - Quod etiam insinuat Augustinus super Psalm . 
XXXI dicens : ; Describunt de stellis mores humanos . 
Cum libero arbitrio me creavit Dens . 
Si peccavi , ego peccavi , ut ita pronuntiem iniquitatem meam Domino , sed adversus me , non adversus eum . 
; - Hoc idem insinuat et versus ille poetae : ; Desine fata Deum flecti sperare precando . 
; Quem versum cum quodam loco introduxisset Seneca , subiungit : ; rata et fixa sunt fata et magna atque aeterna necessitate ducuntur ; . 
Hoc itaque rnodo dictum fatum si est , destruit liberum arbitrium . 
Quapropter hic esset locus ostendere , fatum hoc modo dictum nihil esse . 
Sed quia hoc plene ostendit Augustinus in libro V de Civitate Dei , huic ostensioni hic supersedemus , hoc breve verbum addentes , quod anima rationalis sublimior est stellis , cuius sublimitas est immediate iungi Deo et ab eius aeterna ratione regulas recte vivendi addiscere et secundum eas regulas , quas in aeterna veritate prospexerit , inferiorem rationem et motus corporis voluntaries dirigere , ut proveniant motus voluntarii et opera rationalia et voluntaria in corpore non per cursus et motus siderum medios , sed a summa ratione per mediam ipsius hominis rationem et vires animae proprias usque in suum corpus . 
Est itaque corpus hominis duplici motivo subiectum ; cum enim pars sit huius mundi sensibilis , multas recipit mutationes et alterationes a motibus caelestibus , suscipit quoque similiter multas ab anima . 
Quod si ad oppositos actus impellant haec duo motiva , sine dubio potentior est potestas et impulsus rationabilis maxime ad omnes actus voluntarios . 
Propterea nulla mens cogi potest , maxime si bona est , quia a mente mala cogi non potest , cum sit mene mala infirmior ; similiter nec a corpore cogi potest , cum omne corpus omni rnente sit infirmius . 
Nec a bona mente cogitur , quia , si par est , nec potest nec vult cogere , si superior est , cogere inferiorem non vult , quia si vellet cogere ad malum , eo ipso et ipsa mala esset ; si ad bonum , hoc adhuc esset iniustum , quia ex eo , quod iam per coactionem faceret , nullum consequeretur praemium . 
Sic igitut patet , quod voluntas a nullo cogi potest . 
- - Alterius modi quoque rationibus videtur posse argui liberum arbitrium nihil esse . 
Supponatur enim Deum fecisse universum creaturae suae bonum valde , hoc est quam bonum esse et fieri potuit ipsum universum . 
Hoc enim congruit potentiae , sapientiae et bonitati eius . 
Insuper quoque ponatur tria bona esse A , B , C ; quartum et quintum sint D et E . 
Sed sit D melius quam E , et sit idem D non deteriorans , sed tantum vel plus meliorans praedicta tria , scilicet A , B , C , ex sui ad haec adiectione , quantum eadem tria meliorat E , si eisdem tribus adiciatur . 
lgitur aggregatum ex his quattuor , scilicet A , B , C , D , melius erit aggregato ex A , B , C , E . 
- - Sit igitur D ; non posse peccare ; ; et E sit ; posse peccare ; . 
Cum igitur non posse peccare sive natura , ut Deus , sive confirmatione , ut angelus , sit melius , quam posse peccare , si universitati creatae adiectum esset a principio non posse peccare in homine et angelo , loco eius , quod est posse peccare , melior fuisset universitas . 
Sed facta est , quam bona fieri potuit . 
Ergo facta est cum non posse peccare in homine et angelo : ergo sine arbitrio ad utrumque flexibili . 
Nec potest dici , quod non posse peccare non sit melius , quam posse peccare , quia hoc in patria commutabitur in illud , nec erit ibidem commutatio nisi in melius . 
- - Nec potest dici , quod non posse peccare auferret naturam hominis , quia in patria erit homo et simul non potens peccare . 
Item : in patria erimus ex confirmatione non potentes peccare . 
Sed bonum , quod diuturnius est , melius est . 
Diuturnius autem fuisset hoc bonum si ab initio fuisset . 
Ergo melius esset universum , si sic esset conditum . 
Item : si dicatur , quod potentia peccandi sit impotentia , melius sequitur propositum , quia ablata impotentia per positionem potentiae fit ipsa res melior . 
Ergo ablata peccandi potentia , quae vere impotentia est , et potentia peccandi impotentia , quae vere potentia est , erit res melior . 
Ergo si sic fuisset in universo ab initio , fuisset universum melius . 
Item : quis sapiens pater familias si domum sibi aedificat , non aedificat illam quantum scit et potest pulchram et stabilem et nulla ex parte ruinae patentem ? 
Sed rationalis creatura domus Dei est et hanc sibi in domum creavit . 
Igitur si scivit et potuit , nulla ex parte eam patentem ruinae fecit , sed stabilem et inflexibilem ad ruinam per peccatum . 
Sed per liberum arbitrium est homo flexibilis ad peccatum . 
Ergo etc . 
Nec potest responderi , quod si Deus eam talem fecisset , nec esset tunc ipsa homo vel angelus , quia nunc sunt angeli tales et nos in patria simul tales erimus et homines . 
Ad haec dici potest , quod verum est , ipsum universum optimo modo esse creatum . 
Sed ipsum universum non solum est creatura , quae nunc est , vel quae fuit , vel quae erit , sed omnis , quae fuit , est , vel erit in duratione a principio usque in finem . 
Et secundum hoc non arguit pimum argumentum , quia ipsum non arguit , nisi universum esse melius secundum unum statum et non simpliciter . 
Et bene sequitur : si tunc esset aliquis talis status eum non posse peccare , esset melior statu cum posse peccare , nec tamen totum universum rnelius . 
Nec est inconveniens unum statum universi esse meliorem alio . 
Status enim post resurrectionem melior erit statu isto nunc . 
Nec tamen sequitur propter hoc , totum universum melius si tale esset in primo statu , quia licet oculus in homine sit pars quaedam dignior digito , non tamen totus homo melior , si totus esset oculus , sed multo peior et turpior . 
Similiter nec sequitur licet non posse peccare melius sit , quam posse peccare , quod universum melius sit cum non posse peccare solum , quam cum utroque simul . 
Sed deperiret quiddam universi , si ablatum esset posse peccare : hoc enim creatura quaedam est . 
- - Et iterum : si esset rationalis creatura sine naturali potentia ad posse peccare , non esset voluntaria . 
- - Et scias , quod etiam angelus hoc posse naturaliter habet ad hoc ; sed per confirmationem impeditur haec potentia , ne possit in actum prodire . 
Sed semper quaeri potest , utrum melius esset hominem confirmatum fuisse ab initio in non posse peccare . 
- - Et scias , quod non ; quia , si esset confirmatus antequam temptatus restitisset temptanti , nec esset vel praemium perseverantis in bono . 
Itaque si non fuisset naturale posse ad peccandum , non fuissent multa bona , quae sunt , et esset defectus integritatis et pulchritudinis universi , nisi ut dictum est , esset posse peccare non confirmatum in non posse peccare ante tentationem sive illectum . 
Et cum posse illectum peccat , nihil deperit integritati et pulchritudini universi . 
Id enim , quod deturpatur per culpam , ordinatur , per iustam poenam . 
Stat enim sic pulchiritudo iustitiae retributionis , quantum staret , si esset solum bene agens , cui esset sola retributio praemii . 
Sed forte alicui videbitur inconveniens , quod dicitur esse naturale posse ad peceandum , cum posse peccare magis videatur impotentia , quia dicit Augustinus ; potentia peccandi vespera est rationalis creaturae ; , quae ideo potentia non est , quod ex solo defectu rationalis creaturae est . 
E contrario vero Hieronymus insinuat hanc esse potentiam a Deo creatam et datam sic inquiens epistola : Volens Deus , rationabilem creaturam voluntarii boni munere et liberi arbitrii potestate donare vel ditare utriusque partis possibilitatem homini inserendo , proprium eius fecit esse , quod velit , ut boni aut man capax naturaliter utrumque posset et ad alterutrum voluntatem deflecteret . 
Neque enim aliter spontaneum poterat habere bonum , nisi ea , quae etiam malum habere potuisset . 
Utrumque nos posse voluit optimus creator , sed unum facere , bonum scilicet quod imperavit ; malique facultatem ad hoc tantum dedit , ut voluntatem eius ex nostra voluntate faceremus . 
Quod cum ita sit , hoc quoque ipsum , quod etiam mala facere possumus , bonum est : bonum inquam , quia boni partem meliorem facit . 
Facit enim ipsam voluntariam sui iuris non necessitate ligatam , sed iudicio liberam . 
; Item Bernardus dicit : Soli inter animantia datum est homini potuisse peccare ob praerogativam liberi arbitrii . 
Datum est autem non ut perinde peccaret , sed ut gloriosior appareret si non peccaret , cum peccare potuisset . 
; - - Et post pauca : ; Non aliunde liberum , nisi ex libertate arbitrii , de qua utique inerat ei possibilitas peccandi . 
; - - Et iterum idem : ; Nam etsi peccavit ex posse , quod accepit , non tarnen quia potuit , sed quia voluit . 
; Ad haec faciunt illa plilosophi : ; potestates rationales valent ad oppo sita ; et iterum : ; peccant qui ponunt potentiam in genere malorum . 
; Contra haec autem videtur esse , quod peccare defluere et deficere est . 
Unde potestas peccandi defectus et fluxibilitas est et corruptibilitas est . 
Quae videntur poni sub genere malorum , quia horum opposita ponuntur sub genere bonorum . 
Ista fortassis plenius infra patebunt . 
Dici tamen potest et distingui duplex potentia : scilicet remotior et propinquior . 
Ipsa namque voluntas creata libera est potestas ad utrumque ; ipsa inquam in se considerata sine inclinatione ad bonum et ad malum , considerata scilicet haec , quod ipsa est ex sola creatione . 
Et haec est potentia prima remota . 
Et de hac loquuntur Hieronymus et Bernardus . 
- - Dicitur vero potentia peccandi propinquior ipsa voluntas sua sponte iam inclinata actu vel habitu deorsum et ad malum . 
Et haec potentia , quia est ad inferius declinatio , ex solo defectu rationalis creaturae est , ut dicit Augustinus ; et haec non est vere potentia , sed magis impotentia , sicut dictum est iam , male informata et ad non - esse declinata . 
lpsa tamen potentia , quae naturaliter potest ad utrumque in se considerata , creata est et bona est . 
Et hanc fecit Deus . 
- - Item : videretur forte alicui arbitrium non esse liberum , quia potest ei dominari peccatum . 
Liberum enim arbitrium peccare potest , et si peccat , servus est peccati ; et sic ei dominatur peccatum . 
Ergo liberum non est . 
Sed hoc non sequitur : immo si peccatum posset ei invito dominari et esset haec potestas ex parte peccati dominantis , non haberet revera veram libertatem . 
- Nunc vero liberum arbitrium sui iuris est , nec nisi voluntarie subicitur peccato , estque in eius potestate se non subicere peccato , velut si esset homo potens liber , in quem alius impotens nullam haberet potestatem vel dominium , posset tamen ille potens sponte et nulla coactione se subdere dorninio impotentis . 
Et si ex hac potentis potestate posset impotens solum eidem dominari , nihilominus propter hoc esset ille potens liber . 
Sed ponatur , quod iam se sponte subdidisset potentioris doniinio et de iugo servitutis iam initae nullo modo per se posset evadere : nunquam esset adhuc liber , immo patet , quod servus . 
Similiter videtur , quod voluntas , cum iam se subdidit peccato , amisit libertatem . 
Cui consonat illud Joh . 
: ; Qui facit peccatum servus est peccati ; et illud Apostoli ad Rom . 
: ; Cui exhibetis vos servos ad oboediendum , servi estis eius , cui oboedistis , sive peccati ad mortem , sive oboeditionis , ad iustiam . 
; Sed huius solutio evidentius patere poterit , cum patuerit quid sit liberum arbitrium et quot sint modi libertatis illius . 
- - Item : nurnquid liberum est , quod cogi potest ? 
Constat , quod non . 
Ut , si quis timore mortis compellitur ad mentiendum ne occidatur , cum vis compellentis et timor mortis eum cogat , nonne invitus et coactus mentitur ? 
Quomodo ergo voluntarie et libere ? 
Vult namque non mentiri . 
Et ponamus , quod non vult mentiri . 
Facit itaque quod non vult . 
Ergo facit hoc non ex voluntate ; ergo non ex libero arbitrio . 
Item : qui mentitur ob timorem mortis , duas habet voluntates , unam vivendi et alteram non mentiendi . 
Sed voluntas vivendi maior est reliqua et superat reliquam et , ut videtur , mentiri cogit ; et ita semper voluntas cogitur , et ita non est libera . 
Dicendum , quod remanet integra voluntas non mentiendi , licet voluntas vivendi sit maior et fortior et educat actum oppositum voluntati non mentiendi . 
Et mentitur non ex voluntate mentiendi , neque ex voluntate non mentiendi coacta , sed mentitur ex voluntate vivendi . 
Actus itaque mentiendi in hoc casu ex voluntate vivendi educitur , et hoc est voluntatem non mentiendi cogi , scilicet a suo actu impediri , per hoc , quod voluntas fortior educit in esse actum oppositum . 
Non potest igitur aliqua voluntas cogi , ut non velit quod vult , sed potest cogi , ut non agat quod vult ; et hoc vel per fortiorem voluntatem agentem oppositum , ut in praedicto casu , vel aliis impedientibus instrumenta motiva , quominus oboediant voluntati imperanti . 
Mentitur itaque ex voluntate vivendi , sive ex voluntate mentiendi , ut vivat , non tamen simplciter ex voluntate mentiendi . 
Et secundum hoc non est verum , quod omnis actus voluntarius egreditur a voluntate eiusdem actus , quia in hoc casu actus mentiendi non egreditur ab eiusdem actus voluntate , sed a voluntate alterius actus . 
- - Positis rationibus , quae liberum arbitrum destruere videbantur , et earum solutionibus , consequens est ostendere ipsum esse . 
- - Quod patet : alioquin esset omne praeceptum cassum . 
Quod enim utiliter praecipitur , potest fieri et potest non fleri . 
Si enim necesse est fieri , in cassum praecipitur , et similiter si necesse est non fieri , in cassum praecipitur . 
Ergo si non in cassum praecipitur , neque necesse est fieri , neque necesse est non fieri . 
Sed si non necesse est fieri , potest non fieri ; et si non necesse est non fieri , potest fieri . 
Ergo si non in cassum praecipitur , potest fieri et non fieri . 
Eodem modo , si non in cassum prohibetur , et si non in cassum consulitur ut fiat vel non fiat . 
Itetm : si ex necessitate aliquid agitur , ex illo actu non est agens laudabile , nisi forte et ipsa necessitas esset voluntaric assumpta et posset ex voluntatis libertate non fuisse assumpta . 
At per hoc , quod sic ageretur , non esset necessarium , sed a principio voluntarium , liberum , non necessarium . 
- - Si igitur laudabile est agens ex actu , non est ille actus necessarius , sed potuit agens non egisse illum . 
Unde enim aliter laudabilis , nisi quia egit bonum , eum potuit illud non egisse , vel unde vituperabilis , . 
nisi quia egit malum , cum potuit illud non egisse ? 
Unde Seneca : ; Non turpiter his rebus superabuntur quae non sunt in nostra potestate . 
; Item : si necessario aliquis agit hoc et nunquam fuit in eius potestate illud non agere , non iuste potest puniri pro illo . 
Ergo si iuste punitur pro aliquo actu , potuit illum non egisse ; similiter si iuste praemiatur . 
Item : cur erubescimus de aliquo , nisi possemus idem factum cavisse ? 
Nam et motus pudendos genitalium membrorum potuimus cavisse in primo parente , ut dicit Augustinus . 
Item : cur conscium et testem mali facti fugimus , nisi quia iure inde redargui possurnus , cum in nostra sit potestate , idem malum non fecisse ? 
Si enim necessarium esset fieri , iniusta esset redargutio et cassa omnis correptio . 
Ergo si iusta est redargutio et correptio , liberum fuit hoc non fecisse . 
Item : unde remordet et accusat conscientia super aliquo , nisi quia habuit in potestate idem non egisse ? 
Item : unde in bonis actibus laeta est mens constans et intrepida , nisi quia , cum in potestate sua habuit eadem bona non fecisse , sine coactione tamen eadem fecit . 
Arguunt itaque liberum arbitrium esse praeceptum , prohibitio , consilium , laus et vituperium , poena et praemium , redargutio , correptio , rubor de malo et confusio , conscii fuga , appetitus occultationis , timor et odium propalationis , in malo rernordens et coarctans conscientia , in bono niens laeta constans , et intrepida manifestari quodam impulsu naturali desiderans . 
Omnis itaque scripturae auctoritas , quae praecipit vel prohibet , consulit , laudat , vituperat , minatur poenam , promittit praemium , redarguit , corripit , probat liberum arbitrium esse . 
Item ex libro Augustini ; Unde malum ; sequitur liberum arbitrium esse , quod homo facit rnalum , ad quod non cogitur a Deo , quia Deus summe bonus nec a scientia , nec ab alia mente bona , nec potest cogi a mente mala vel corpore , cum sint in feriora . 
Unde sequitur , quod malum non facit nisi a voluntate propria . 
Licet itaque tota scriptura , ut ex praedictis patet , repleta sit auctoritatibus liberum esse probantibus , ne tamen haec copia magis inopes faciat probare volentes ipsum esse , quasdam hic interserimus , quibus ex parte eius esse probatur . 
Scribitur namque in Ecclesiastico : ; Deus ab initio fecit hominem et reliquit eum in manu consilii sui . 
Adiecit mandata et praecepta ; si volueris mandata servare , conservabunt te et in perpetuum fidem placitam facere . 
Apposuit tibi aquam et ignem : ad quod volueris porrige manum tuam . 
Ante hominem vita et mors , bonum et malum : quod placuerit ei dabitur illi . 
; Item eodem : ; Dedit ei potestatem eorum , quae sunt super terram . 
Posuit timorem ilius super omnem carnem et dominatus est bestiarum et volucrum . 
Creavit ex ipso adiutorium simile ipsi consilium et linguam et oculos et aures et cor dedit illis excogitandi et disciplitia intellectus replevit illos . 
; Item Deuteron . 
: ; Testes invoco hodie caelum et terram , quod proposuerim vobis vitam et mortem , bonum et malum , benedictionem et maledictionem . 
Elige ergo vitam . 
; Item Genes . 
litterae , quam ponit Hieronymus , ; Simeon et Levi fratres consummaverunt iniquitatem suam ex voluntate sua . 
; Item Isaia : ; si volueritis et audieritis me , bona terrae comedetis . 
Si autem non volueritis neque audieritis me , gladius devorabit vos . 
; Item idem : ; Omnes vos occisione decidetis , quia vocavi vos et non exaudistis ; locutus sum et neglexistis ; fecistis malum ante conspectum meum et quae nolebam elegistis . 
; lpse quoque Dominus in Evangelio : ; Jerusalem , Jerusalem , quae occidis prophetas et lapidas eos , qui ad te missi sunt , quotiens volui congregare filios tuos quemadmodum gallina congregat pullos sub alas et noluisti . 
; Ex his auctoritatibus sic infert Hieronymus in epistola quadam ad Demetriadem virginem : ; Ubi velle videmus et nolle et eligere et refutare , ibi non est vis naturae , sed libertas voluntatis . 
Plena sunt utriusque testamenti volumina , quibus tam bonum omne , quam malum voluntarium semper ascribitur . 
; - - Et post pauca : neque nos ita defendimus naturae bonum , ut eam dicamus malum non posse facere , quam utique boni ac mali capacem etiam profitemur . 
Sed ab hac tantummodo iniuria vindicamus , ne eius vitio ad malum videamur impelli , qui nec bonum sine voluntate facimus nec malum , et quibus liberum est , unum semper de duobus facere , cum semper utrumque possumus . 
Unde enim alii iudicant et sunt alii iudicandi , nisi quia in eadem natura dispar voluntas est , et quia , cum omnes idem possimus , diversa facimus ? 
Itaque ut clarius lucere possit , aliqua exempla sunt proferenda : Adam de paradiso eicitur ; Enoch e mundo rapitur . 
In utroque dominus libertatem arbitrii ostendit . 
Ut enim placere potuit ille , qui deliquit , ita potuit peccare iste , qui placuit . 
Non enim a iusto Deo aut ille puniri meruisset aut hic eligi , nisi uterque utrumque potuisset . 
Hoc et de Cain et Abel fratribus , hoc etiam de Jacob et Esau geminis intelligendum est ac sciendum solam voluntatis causam esse , quod in eadem natura merita diversa sunt . 
Item Augustinus in libro de definitionibus rectae fidei : Libertati arbitrii sui commissus est homo statim in prima mundi conditione . 
Postquam vero cecidit , vere bonum perdidit pariter et vigorem arbitrii , non tarnen electionem . 
Manet itaque ad quaerendam salutem arbitrii libertas , id est rationalis voluntas . 
Item Johannes Chrysostomus : ; A nullo aufertur possibilitas credendi in Dei filium et efficiendi Dei filium ; hoc enim arbitrio hominis et cooperatione gratiae constitutum est . 
Item Augustinus super Joh . 
homil . 
: ; De voluntate quisque sua aut antichristus , aut in Christo est . 
; Item idem eodem hom . 
: ; Et omnis , qui habet spem in ipso , castificat semetipsum , sicut et ipse castus est . 
Videte quemadmodum non abstulit liberum arbitrium ut diceret ; castificat semetipsum ; . 
Quis nos castificat , nisi Deus ? 
Sed Deus te nolentem non castificat . 
Ergo quod adiungis voluntatem tuam Deo , castificas temetipsum non de te , sed de illo , qui habitat in te . 
; Item Augustinus : ; Quomodo secundum opera sua unicuique redderetur in die iudicii , nisi liberum arbitrium esset ; Bernardus quoque dicit ; sola voluntas , quoniam pro sui ingenita libertate aut dissentire sibi , aut praeter se in aliquo consentire nulla vi nulla cogitur necessitate , non immerito iustam vel iniustam beatitudine sine miseria dignam ac capacem creaturam constituit , prout scilicet iustitiae iniustitiaeve consenserit ; . 
Huiusmodi testimonia seriptorum sanctorum copiosissima suppetunt . 
Sed ne prolixitas pariat fastidium plurium testificationi supersedemus . 
- - Cum itaque tam rationibus fixis , quam auctoritatibus firmis constet liberum arbitrium esse , restat , ut consequenter quaeratur ; quid sit ; ? 
Hanc tamen investigationem praecedit altera , scilicet an liberum arbitrium dicatur univoce de homine et de angelo bono et malo et Deo ? 
Si enim aequivoce , ipsius non est possibile unam rationem assignare . 
Quod autem univoce dicatur , videtur per Anselmum , qui unam et communem assignat liberi arbitrii definitionem , secundum quod de his omnibus dicitur . 
lgitur cum unum sit ipsius nomen et secundum nomen ratio substantiae est eadem , est univoce dictum . 
Item : solum univocum comparabile est ; sed de his liberum arbitrium recipit comparationem secundum magis et minus , quod patebit ex auctoritatibus inferius dicendis : igitur univocum est . 
Item : si ratio et voluntas in his dicitur univoce tunc similiter liberum arbitrium , quia liberum arbitrium nihil aliud est quam rationalis voluntas . 
Quod vero liberum arbitrium non dicatur univoce de creatura et creatore , patet sic : arbitrii libertas in creatore substantia est et divinitas est ; in creatura qualitas est et divinitas non est . 
Ergo non univoce dicitur de his . 
Item : in nullo comrnunicant creator et creatura . 
Univoca autem in aliquo communicant . 
Ergo creator et creatura in nullo univocantur . 
Item : si univocaretur Deus cum aliquo in aliquo dicto non secundum relationem , oporteret Deum esse compositum et non simplicem , vel ipsum esse partem alterius substantiae vel qualitatem vel quantitatem alterius . 
Item : liberum arbitrium dictum de creatura continetur sub genere aliquo praedicamentati ; dictum vero de Deo sub nullo genere praedicainentali continetur . 
Ergo non univoce de illis dicitur . 
Quomodo igitur Anselmus eius assgnavit rationem unam ? 
Concedimus revera , quod nihil univoce dicitur de creatura et creatore ; sed tamen creatura rationalis ita propinquum est vestigium et similitudo et imago sui creatoris , quod in his , secundum quod est propinquum et assimilatum vestigium , meretur etiam comrnunicare et nomen , non quidem univoce sed propinqua , imitatoria similitudine . 
Sic et nominis definitionem habet unam , non univoce , sed propinqua , imitatoria similitudine . 
Et est quoque similitudo tam vicine imitatoria , quod intellectus unico aspectu contueri potest exemplar in exemplato et e contrario , sicut imaginem sigilli in cera ab illo sigillo impressa est et e contrario . 
Et intellectui sic contemplanti et sic quasi unum ista duo facienti assignandum est unum nomen et una definitio liberi arbitrii in creatore et creatura , quia unico et non diviso aspectu contuetur hoc in creatura et creatore propter vicinae imitationis similitudinem . 
Quae tamen in se divisa sunt secundum essentiarum diversitatem , quam essentiarum diversitatem cum contuetur intellectus , differentes dabit definitiones . 
Anselmus igitur priorem modum sequens unam investigavit et invenit definitionem supradicto modo communem in creatore et creatura . 
- - Alii vero secundum modum sequentes differenter delinierunt liberum arbitrium in creatura et creatore , vel etiam liberum arbitrium abnegare videntur a creatore . 
Unde Hieronymus : ; Cetera cum sint liberi arbitrii , in utramque partem flecti possunt . 
; Quae autem comparantur in aliquo signato nominis per parilitatem , univoca sunt . 
Sed non oportet , ut sint univoca , quae comparari possunt , in aliquo signato per consequens sive secundum prius et posterius , ut comparantur decem praedicamenta respectu eius , quod est ens , quia substantia magis est ens , quam quantitas . 
Nec tamen ista propter talem comparationem ad invicem sub hoc homine ; ens ; univocantur , nec etiam penitus aequivocantur . 
Sic dicitur libertas arbitrii in Deo liberior quam in angelo , et in angelo quam in homine , non quia sunt univoca , sed quia , cum hic sit libertas et in angelo libertas , illa alicui uni propinquior et haec remotior . 
Sic igitur patet , quomodo una potest ei assignari ratio et quomodo non . 
- - Sed antequam ulterius progrediamur . 
et rationem aliquam communem assignemus libero arbitrio , scilicet quod in Deo et in creature , videamus an in Deo sit arbitrii libertas ? 
Quod patet per Boetium libro V consolationis dicentem : ; Neque enim fuerit ulla rationalis natura , quin eidem libertas sit attributa . 
; Et hoc ibidem probat , ut patet inspicienti , potestque sic breviter contexi eius ratiocinatio : ubi est ratio , est boni malique discretio . 
Sed cassa esset diseretio , nisi esset potestas libera eligendi bonum vitandique malum . 
Sed haec libera potestas liberum est arbitrium . 
Ergo omnis rationalis natura habet liberum arbitrium . 
Discretionis enim boni a malo finis non posset esse alterius tantum necessatia assumptio , sed posset intelligi esse finis cognitionis solum illius , quod assumitur , non discretionis oppositi ab opposito . 
Huius enim solius necessaria assumptio posset intelligi esse finis cognitionis eiusdem solius , sed non discretionis huius ab eiusdem opposito . 
Habet itaque omnis rationalis natura liberum arbitrium . 
Est etiam in Deo libertas arbitrii liberior , quam in homine , et etiam in angelo confirniato liberior , quam in homine , quia omne habens bonum voluntarium , quod non potest amittere - - maxime , cum ipsum non posse amittere voluntarium sit - - liberius est , quam habens illud cum possibilitate amittendi . 
Et ideo liberius est a servitute remotius . 
- - Bona autem voluntaria habent Deus , angelus , homo , sed hi non potentes amittere , iste vero potens amittere quod habet , et utrumque voluntarium , scilicet posse amittere et non posse amittere . 
Habent ergo Deus et angelus liberius arbitrium , quam homo . 
- - His habitis antequam quaeramus , quid sit liberum arbitrium , videamus quid non sit et quod posse peccare non est vere de essentia liberi arbitrii , quia potestas peccandi neque est in angelis confirmatis , neque in Deo , quibus est summa libertas arbitrii . 
Ergo potestas peccandi non est de essentia libertatis arbitrii : licet enim non vere dicatur univoce liberum arbitrium de his , sed propinqua et imitatoria similitudine , sequitur tamen , quod quicquid est de quiditate liberi arbitrii in uno , sit et in alio proportionaliter dictum , quia in his , quae habent propinquissimam , imitatoriam similitudinem , necesse est , quod quicquid est in uno , propinqua similitudine imitatoria sit in reliquo , ex qua similitudine mereatur eandem nominationem . 
Item : posse peccare adveniens minuit libertatem arbitrii , absens auget . 
Ergo non est essential libero arbitrio , quia nullius essentialis absentia auget illud , cui est essentialis , aut minuit praesentia . 
Libertas autem arbitrii non est libera generaliter ad consequendum quod vult , sed ad volendum quod debet velle generaliter . 
; Generaliter ; dico propter libertatem voluntatis Dei , ut patet inferius . 
Si enim conditum est arbitrium liberum non posse velle quod debet , non est ei imputandum , si non velit quod debet . 
. 
Sed hoc ei recte imputatur . 
Ergo non est conditum non potens velle quod debet . 
Ergo est conditum potens velle quod debet . 
Item : si conditum esset non potens velle quod debet , idem deberet et non deberet : ponatur enim , debere A et non posse A. Sed quicquid non potest , nisi illud non possit suo vitio , non debet . 
Quod autem non potest ex sua prima conditione , non est suum vitium , quod illud non potest . 
Ergo , quod in sua prima condicione non potest , non debet . 
Non ergo debet A et debet A , quod est impossibile . 
; In sua autem condicione prima ; dixi propter nos , qui , cum nascimur , non possumus quod debemus . 
Sed illud ; non posse ; non est nobis a nostra prima conditione , immo ab eo quod tota natura humana peccavit et corrupta est in Adam peccante . 
Item : ; generaliter ; dixi propter libertatem voluntatis Dei , quae libera est et ad volendum quod debet , et ad consequendum quod vult . 
Esse autem unumquodque sicut debet est recte esse . 
lgitur velle quod debet est recte velle . 
Ergo si est liberum et potens ad velle quod debet , est liberum et potens ad recte velle et ad rectitudinem voluntatis . 
Sed non est potens et liberum aliquid ad per se consequendum voluntatis rectitudinem , antequam habuerit illam , nec etiam ad recipiendum ab extrinseco datore antequam receperit . 
Ergo haec libertas et potestas solum est servandi rectitudinem voluntatis acceptam vel existentem . 
Quod autem non debito fine agitur , non usquam rectum est , nec sicut esse debet . 
Ergo potens et liberum ad volendum utique quod debet , non solum potens est servare rectum in voluntate propter aliquid , sed propter ipsam rectitudinem . 
Ergo ; Liberum arbitrium est potestas servandi rectitudinem voluntatis propter ipsam rectitudinem ; . 
Haec autem potestas servandi voluntatis rectitudinem est et in angelo malo , qui nunquam rectitudinem voluntatis habuit , et in homine , qui aliquando habitam amisit . 
Non enim intelligendum est , quod haec potestas sit solum servandi illam rectitudinem , quam actu habet , sed servandi rectitudinem simul cum eam habet . 
Et haec ratio conimunis liberi arbitrii , quam dat Anselmus . 
Secundum igitur hunc modum Anselmi non videtur ipsa flexibilitas vel vertibilitas voluntatis ad utrumque esse de quiditate liberi arbitrii , sed solum ipsa potestas standi in voritate sive rectitudine , et non decidendi vel deserendi eam , si habita est . 
- - Et hoc videtur cogere eius ratiocinatio : si enim vertibilitas ad utrumque est potestas benefaciendi et peccandi , in Deo autem et in angelis confirmatis , non est potestas peccandi , in Deo et in angelis non est ad utrumque vertibilitas , et tamen in ipsis est libertas arbitrii . 
Item : sicut posse mori vel necesse mori non est de hominis quiditate , quia aliquando liabebit necessitatem non moriendi , idem necessario non mori non est de eius quiditate , quia nunc habet posse et necesse mori , sic vertibilitas vel flexibilitas ad bonum et malum in homine non erit de liberi arbitrii eius quiditate , quia quandoque erit sine hac vertibilitate . 
E contra autem videtur per definitiones Liberi arbitrii ab aliis auctoribus positas , quod talis vertibilitas sit de eius essentia . 
Sic enim a quibusdam definitur : ; Liberum arbitrium est facultas voluntatis et rationis , qua bonum eligitur gratia assistente , vel malum eadem desistente ; ; et subiungit magister in Sententiis : Liberum et dicitur ; Libertim ; quantum ad voluntatern , quae ad utrumlibet flecti potest , ; arbitrium ; vero quantum ad rationem ; . 
Et paulo post ait : ; Illa ergo animae rationalis potentia , qua velle bonum et malum potest utrumque discernens , liberum arbitrium vocatur . 
; Ad idem quoque faciunt auctoritates Hieronymus et Bernardus suprapositae ad probandum , quod posse peccare bonum sit et a Deo creaturn . 
Item : minime de quiditate voluntatis rationalis est ad utrumque vertibilitas ; cassa enim est diseretio , ubi non est potestas libera ad utrumque diseretorum eligendi . 
Atqui voluntas rationalis ipsa est liberum arbitrium . 
Item : omnes rationes , quae suprapositae arguunt liberum arbitrium esse , quid aliud arguunt , quam voluntatis rationalis liberam vertibilitatem ? 
Item : si Deus potuit nunquam voluisse multa quae vult , quia potuit multa non fecisse quae fecit , et fecisse quae non fecit , in ipso est voluntatis vertibilitas , non ut , cum velit aliquid , possit mutari eius voluntas in oppositum , cum ipse sit omnino immutabilis , sed ut sit in eo potestas volendi utrumque duorum oppositorum , posse scilicet volendi absque initio et ab aeterno quod non vult , et non volendi absque initio et ab aeterno quod vult . 
Est igitur in Deo voluntatis utriusque oppositorum potestas . 
Et constat , quod haec creata fuit in angelo et homine . 
Alioquin , cum una fuerit et par angelorum condita natura , non fuisset in eis dispar voluntas hinc laudabilis , inde vituperabilis . 
Est igitur tam in Deo , quam in angelo , quam in homine potestas volendi utrumlibet oppositorum . 
Et si haec potestas vocetur voluntatis vertibilitas , est in eis et haec . 
Et cum haec sit in Deo , haec non potest esse ex parte aliqua defectio . 
Ergo eadem potestas in creatura defectio non est , sed bonum est a Deo creatum . 
Et ex his patet , quod haec potestas oppositorum , quam vocamus voluntatis vertibilitatem , non est idem simpliciter . 
Nec est haec potestas , qua potest velle libere utrumlibet oppositorum , quam etiam vocavimus voluntatis vertibilitatem , idem simpliciter , quod potestas peccandi et non peccandi , cum haec vertibilitas sit in Deo , qui peccare non potest . 
Cum enim sit per se rectitude et ideo res rectae , quia ipse vult eas , nec potest velle non rectum , quia , si vult aliquid , eo ipso est rectum . 
Est igitur praedicta vertibilitas , ubi non est peccandi potestas . 
Ergo haec non est illa . 
Praeterea sunt plurima duo opposita , quorum utrumque indifferens est et utrumque bene agi et bene et laudabiliter potest homo utrumlibet velle . 
Haec ergo potestas utrimque est potestas benefaciendi . 
Sed potestas bene faciendi non est simpliciter idem cum potestate peccandi . 
Posito quoque , quod omnia duo opposita essent indifferentia et nullum oppositorum esset contra Dei voluntatem , posset intelligi esse dicta voluntatis vertibilitas absque potestate peccandi . 
Non est igitur potestas peccandi idem simpliciter , quod haec vertibilitas . 
Item : peccare est velle quod iniquum est . 
Non est autem iniquum , nisi quia verae aequitati et verae rectitudini , hoc est divinae voluntati , est contrarium . 
Hoc est ergo peccare : velle contrarium ei quod Deus vult , velle inquam hoc , secundum quod est ei contrarium . 
- Contrarium autem peccandi , scilicet bene agere , consistit in volendo illud , quod Deus vult secundum quod Deo beneplacitum est . 
Sed vertibilitas voluntatis est in volendo utrumlibet oppositorum in se consideratorum in seipsis , non relatorum ad Dei placentiam vel displicentiam . 
Et haec voluntas ei naturalis est , scilicet qtiod per se velit id , quod in se est indifferens et non habens relationem ad Dei placentiam vel displicentiam . 
Velle autem hoc aliquid , secundum quod beneplacitum est Deo , non potest nisi adiuta per gratiam . 
Velle autem hoc , inquantum est contrarium voluntati Dei hoc defectio est a bono naturali , quod est velle hoc nudum , et ipsam naturalem libertatem voluntatis diminuit . 
Minus enim est velle aliquod Deo displicens , quam velle indifferens . 
Potestas itaque peccandi potestas defectionis est , nec est illud bonum naturale , quod est vertibilitas voluntatis ad utrumque oppositorum , sed est quaedam illius boni defectio vel corruptio seu depravatio . 
Quod autem homo habet ex se potestatem bonorum naturalium , id est indifferentium et solum ex gratia gratuitorum et ex defectione malorum , patebit postea . 
Est itaque arbitrii libertas ipsa naturalis et spontanea voluntatis vertibilitas ad volendum utrumque oppositorum in se consideratorum . 
In Deo autem idem est velle aliquid et velle consonum suae voluntati et ita rectitudini et aequitati . 
Et ita idem est illi velle aliquid et velle bonum . 
In creature autem non sic , cum creaturae voluntas non sit ipsa rectitudo , nec sit illi essentiale conformem esse voluntati divinae . 
Sed praedicta vertibilitas ad volendum utrumque oppositorum in se consideratorum , in creatura iuvat per gratiam ad volendum unum oppositorum , inquantum beneplacet Deo . 
Et per se deficit ad reliquum volendum , secundum quod displicet Deo . 
Est itaque in creatura liberum arbitrium praedicta vertibilitas , quae est voluntatis rationalis facultas ad eligendum bonum iuvante gratia et malum eadem desistente . 
In creatore autem huic facultati essentiale est eligere bonum , quia ex ipsa electione est bonum et aequum quod eligitur . 
Praedicta autem vertibilitas voluntatis ad utrumque oppositorum in se consideratorum potest dici potestas peccandi et non , peccandi per accidens Ioquendo , quia est potestas , eligendi illud oppositum , cui accidit esse divinae voluntati contrarium et illud oppositum , cui accidit esse divinae voluntati beneplacitum . 
Auctores itaque , qui dicunt potestatem peccandi et non peccandi esse quiditatem et essentiam liberi arbitrii per accidens loquuntur . 
Qui vero hoc abnegant per se loquuntur . 
Supradictam voluntatis vertibilitatem intelligunt , qui sic definiunt liberum arbitrium , quod ipsa sit libertas voluntatis inclinatio . 
- - Hanc credo quod Bernardus intelligit , cum dicit : ; consensus voluntarius ob voluntatis inamissibilem libertatem , et rationis , quod se cum trahit semper et ubique indeclinabie iudicium , non incongrue dicitur , ut arbitror , liberum arbitrium , ; ipse Iiber sui ; propter voluntatem , ; ipse index sui ; propter rationem . 
Et merito libertatem comitatur iudicium , quoniam quidem . 
quod liberum sui est , perfecto ubi peccat , ipse se iudicat ; est autem iudicium , quia iuste profecto , si peccat , patitur quod nolit , qui non peccat , nisi velit . 
; . 
Secundum istum itaque auctorem arbitrium dicitur a iudicio rationis sequente actum voluntatis , , quo scilicet iudicio condemnatur , si libere male egerit , aut absolvitur si iuste egerit . 
Non minus tamen congrue dicitur arbitrium a iudicio rationis naturaliter praecedente actum voluntatis . 
lpsius enim rationis prius est apprehendere et inter apprehensum eiusque oppositum iudicare , utrum verum falsumve sit , utrum bonum an malum , et utrum melius an peius , et quod invenerit eligendum vel fugiendum voluntati proponere . 
Nec tamen ipsa ratio aliquam necessitatem inducit voluntati ad eligendum vel fugiendum , quia ipsa ratio sic iudicavit , sed relinquitur voluntati librum sententiam iudicii rationis sequi aut abnu - re . 
Ideo rationis est arbitrtium , voluntatis liberum . 
Dicitur etiam arbitrium rationis liberum non ut subiecti , sed eius , qui libertatem dimittit ei , cui iudicat utpote voluntati . 
Arbiter enim est , qui iudicat de actis vel agendis alterius , qui sponte se subdidit iudicio iudicantis , ut eius sententiam imitetur . 
Sed qui se subdidit alterius arbitrio , aut cogitur subire sententiam iudicantis , aut liber est a coactione arbitrantis . 
Arbitrium itaque , sub quo qui se subdidit habet libertatem subeundi sententiam iudicantis vel non subeundi , liberum arbitrium dicitur . 
Hoc modo est de voluntate et ratione . 
Voluntas enim naturaliter se debet sponte subdere iudicio rationis , ut eius pareat iudicio ; non subit tamen necessitatem parendi , immo in sui relinquitur potestate , ut pareat vel non . 
Arbitrium igitur illud liberum est , quia non cogit eum , qui se subdit arbitrio iudicantis , explere sententiam . 
Secundum Bernardi auctoritatem praedictam videtur dici ; Liberum ; eo quod diiudicat libertatem voluntatis agentis , aut actionem , quae fuit in libera voluntatis potestate . 
; Arbitrium ; itaque ad rationem , ; liberum ; ad voluntatem proprie pertinet . 
- - Unde Augustinus in Hypognostico : ; Cur liberum arbitrium dicatur paululum disserendum est . 
Arbitrium scilicet ab arbitrando rationali consideratione vel discernendo , quid eligat quidve recuset , puto , quod nomen accipit : ideo liberum dictum , quod in sui sit positum potestate , habens agendi quod velit possibilitatem , quod est vitalis et rationalis animae motus . 
; Cum igitur ratio et voluntas virtutes sint diversae , arbitrium vero in ratione , liberum quoque in voluntate sit , non irrationabiliter dubitari potest , quomodo liberum arbitrium unum sit et non duo . 
Vel si est aliquid unum , magis est ratio , quam voluntas ? 
Forte verius dici potest , quod ipsa radix una voluntatis et rationis est substantia et quiditas liberi arbitrii , quia in ratione est arbitrans et in voluntate liberum . 
Quod consonat verbo Augustini : ; Haec enim radix est motus vel motivum animae rationalis et vitalis . 
Una enim radix est , quae movet se hine ad rationis , hinc ad actum voluntatis . 
; - - Hoc etiam satis consonum est supradictis verbis Bernardi , quibus dicit liberum arbitrium esse consensum voluntarium , ipsum ; liberum sui ; propter voluntatem , eundem ; iudicem sui ; propter rationem . 
- - Necesse est enim idem esse in essentia et in radice apprehensivum et appetitivurn . 
Non enim appetitur , nisi quod comprehenditur . 
Sed nunquam propter alicuius apprehensionem aliud appeteret illud idem apprehensum , sicut numquam appeteret unus homo aliquid , quja alius apprehendit idem . 
Nec unquam appeteret gustus aliquid , quia visus apprehendit illud , nisi gustus et visus essent idem in radice sensus communis . 
- - Sicut itaque splendor radii solis non et calor neque calor est splendor , et tamen calor et splendor non sunt aliud , quam una essentia radii et ambo sunt unum in unius radii essentia , sic aspectus et affectus , ratio scilicet et voluntas , licet simpliciter loquendo haec non sit illa , sunt tamen unum in radicis una essentia . 
. 
Et haec radicis unica essentia aspiciens et appetens sese protendens , in rationem iudicantem et voluntatem vertibilem et liberam , in quantum haec radix est sic sese protendens ; iudex sui ; propter rationem et ; Libera sui ; propter voluntatem , liberum est , et secundum hunc modum , haec dictio ; Liberum ; non tam adicitur arbitrio , quam huic radici , cuius essentia est et libera et arbitratus ; nihilominus tamen potest supradicto modo haec dictio ; Liberum ; denominare arbitrium . 
His visis dubitari forte posset , quare potius dicatur arbitritim , quam iudicii ? 
- - Et forte ideo magis dicitur arbitrium , quia iudicium inevitabile est , id est non est potestas ad declinandam sententiam iudicii . 
Dat enim iudicium necessitatem . 
- - Arbitrium vero est iudicium , quod sponte subicitur ; et non incumbit necessitas implendi arbitratum , sed relinquitur libertati voluntatis eius , cui arbitratum est . 
Arbitrium enim proprie dictum relinquit libertatem tam ei , cui arbitratur , quam arbitro . 
- - Unde Seneca de benefieiis sic dicit de libertate arbitrii ex parte arbitri : ; Et melior videtur condicio causae bonae , si ad iudicem , quam si ad arbitrum mittitur , quia illum formula includit , et certos quos non excedat terminos ponit , huius libera ex nullis adstricta vinculis religio et detrahere aliquid potest et adicere et sententiam suam non prout lex aut iustitia suadet , sed prout humanitas ant misericordia irnpulit regere . 
; Et sic est de arbitrio rationis , maxime de arbitrio subsequente actum voluntatis , quod potest libere aliquid addere vel detrahere , sententiam quandoque moderari , prout impellit misericordia . 
Et sic est istud arbitrium liberum ex parte arbitrantis . 
- - Est etianm liberum ex parte eius , cui arbitratur . 
Voluntas enim cui arbitratur , libertatem habet rationis ludicium sequi vel abnuere . 
Et ita propter hanc ex parte arbitrantis et eius , cui arbitratur libertatem , verius dicitur arbitrium , quam indicium . 
ludieium autem rationis , quod praecedit actum voluntatis , licet ipsum nullam additat necessitatem voluntati , tamen forte in se Iimitatum est et iudicat semper prout iustitia suadet . 
- - Nec dici potest , quod licet dicta est , non sit differentia inter arbittrium et iudicium , scilicet quod iudicium necessitatem importat . 
A iudicio enim appellari potest . 
Ergo necessitatem non habet . 
- - Sed scias , quod a iudicio per se non appdllatur , sed ab alicuius forte iudicio appellatur , ut superioris iudicis sententia habeatur . 
Et sic alicubi in iudicio est status et necessitas . 
His habitis , ut planius sit liberum arbitrium et libertas arbitrii , aliquid de vera libertate dicendum . 
Sciendum ergo , quod vera et summa libertas est esse bene secundum quod vult , et habere totum esse suum bene commensuratum ordinate voluntati suae in sua propria potestate omni alio circumscripto . 
- - Commensuratio itaque eius , quod est bene esse ad potestatem et voluntatem propriam ordinatam vera libertas est . 
Ex hoc autem sequitur , Deum esse summe liberum . 
Est enim omnino ut vult , et totum suum esse commensuratum est suae voluntati , et cum sit ei idem esse et velle et bene esse et ordinate velle , necessarioque vult omnino ut vult , necessario est , et bene esse omnino ut ordinate vult , et velle ut vult omnino habet in propria potestate . 
lgitur suum bene esse , cum hoc sit suum velle , omnino habet in sua potestate propria et voluntate ordinata . 
Item : cum idem sit Deo esse et essentia , et esse suum ei sit in sua libertate , et ita totum quod est in libertate consistit . 
In patria autem erit totum esse nostrum bene esse et totum commensuratum nostrae voluntati ordinatae et totum esse bene , quod ibi habebimus , habemus in nostra potestate . 
- - Possumus enim aliquid adquirere si volumus et abicere si volumus . 
Ergo in patria totum esse nostrum , quod erit bene esse , commensuratum erit nostrae voluntati ordinatae , quod totum est nostrae potestatis . 
Verumtamen esse nostrum , secundum quod erit ibi , non est nostrae potestatis omnino , omni alio circumscripto , nec erit nobis idem esse et velle et bene esse , sicut est Deo . 
Quapropter remotiores erimus quam Deus a summa libertate in his duobus , scilicet quod licet lene esse nostrum sit in nostra potestate , non tamen omni alio circumscripto , et iterum in hoc , quod bene esse non est nostrum velle , sicut est Dei . 
Unde cum nil sit tam propinquum in velle , ut ipsum velle , nostrum bene esse non erit nobis ita propinquum in velle , ut est ipsi Deo . 
Item : forte ex hac parte , quod non est idem nobis esse et essentia , unde licet totum esse nostrum futurum sit ut volemus , non tamen totum quod sumus , sic erit nobis liberum et voluntarium ut Deo . 
Velle enim propinquissime cadit super esse . 
Item : cum omnis voluntas velit boni et beatitudinis suae perpetuitatem et eiusdem perpetuitatis securitatem infaillibilem , de plenitudine libertatis est infallibilis securitas verae et perpetuae beatitudinis , quia nisi hanc habeat , non habet esse commensuratum suae voluntati . 
Sed hanc securitatem habere est in bono confirmari et in non posse peccare ; quia , dum est posse ad peccandum , non est infallibilis securitas summi boni . 
Ergo confirmatio in bono et non posse peccare pars est consummatae libertatis . 
- - Ergo posse peccare , quod tollitur per confirmationem , non est de veritate et quiditate verae libertatis . 
Verumtamen ; posse peccare ; , quod per confirmationem tollitur , non est ipsa vertibilitas voluntatis creata vel pars essentialis eiusdem vertibilitatis , de qua supra locuti sumus . 
lpsa enim vertibilitas naturalis manebit , quando tamen erit firmitas , quae nunquam flectetur et securitas , quae nunquam vertetur . 
Ex his iam patet , quod quanto aliquid beatius et melius , tanto liberius , quia esse suum habet suae voluntati commensu - ratius et , ut insinuat Boetius , iudicium habet pervicacius et voluntatem incorruptibiliorem et optatorum potestatem magis praesto et efficaciorem . 
- - His habitis de divisione ipsius perscrutandum . 
Cum igitur libertas consistat in commensuratione essendi ad velle , per divisionem essendi poterit et libertas dividi . 
; Esse ; voco quicquid Valiter per verbum infinitum signatur . 
Esse autem rationalis naturae est duplex , scilicet velle et apprehendere . 
Et illud dividi potest in agere et pati . 
Primum igitur esse est velle et maximum esse . 
In velle enim primo et per se proprie consistit beatitudo , in ; aspicere ; autem non . 
Hoc autem esse , scilicet velle , immo quoque commensuratum est ei quod est velle , et indifferenter in Deo et angelo et homine bono et malo . 
Indifferenter enim unusquisque vult , ut vult , nec potest non velle ut vult . 
Omnis ergo natura rationalis paritatem habet in hoc cum alia , quod vult ut vult , et ita secundum hoc esse , quod est velle , aequaliter est , ut vult . 
Ergo quoad haec nulla est liberior alia ; adeo enim est commensuratum velle malum ad velle , sicut velle bonum ad suum velle . 
Et secundum hoc ita est , ut dicit Anselmus , quod liberum arbitrium non recipit magis et minus , sed aequaliter est in omnibus . 
Et in ista commensuratione consistit tota essentia libertatis , quia plene est in potestate voluntatis ut velit et moveat se . 
Et in hac libertate continetur praedieta vertibilitas , quam diximus essentialem libero arbitrio . 
Non est inconveniens , cum plura sint posita in unius rei definitione , quod aliquam participent rem illam aequaliter secundum unam conditionem ibi positam , inaequaliter secundum aliam et secundum magis et minus ; immo ita multociens est . 
Et sic est in libero arbitrio , scilicet quod secundum illud esse , quod est aequaliter participatur ab omnibus secundum autem alia esse non . 
Unde , cum omnis voluntas scire velit , et non errare vel decipi in iudicio vel consilio rationis suae , quae plus in actibus viget , haec esse habet maius et suae voluntati commensuratius . 
Unde et in hoc liberior , in velle autem , quod vult , aequaliter libera . 
Item : si posuerimus haec tria esse meliora et illa tria peiora , et unum volentem esse secundum haec et alterum secundum illa , et qui vult esse secundum peiora , est secundum illa , qui autem secundum meliora , nondum est secundum illa , sed secundum aliquid eorum , quod tamen maius esse et melius est omnibus vel peioribus , secundum quae alter est hic . 
Itaque qui secundum peiora est , erit quoad quid liberior reliquo , quia magis est ut vult , id est quia habet esse commsuratius suae voluntati , et sic mali homines potentes dominantur iustis liberiores . 
Alter tamen alio respectu liberior est , quia magis est ut vult , habet maius deesse commensuratum suae voluntati . 
Et sic boni semper malis liberiores . 
Haec itaque libertas , qua est rationalis creatura libera in oo quod vult ut vult , et sic , quod ad hoc est , ut vult , et habet esse commensuratum suae voluntati , est libertas a necessitate , quia nulla vi , nulla necessitate cogitur non velle quod vult . 
Mutari quidem potest voluntas , sed voluntarie et in aliam voluntatem semperque voluntarie et non coacte vult quod vult , et non potest non velle quod vult . 
Haee est itaque libertas a necessitate , libertas condicionis et naturae , secundum quam in prima condicione ceteris animantibus praelati sumus . 
Potest et alio modo dividi libertas secundum divisionem eius , quod est esse , alio modo factam . 
Dico ergo , quod illud , super quod per se cadit velle , est bonum ; et sicut est duplex malum , scilicet quod agimus - - et hoc est malum culpae - - et quod patimur - - et hoc est malum poenae - - , sic duplex est bonum , scilicet quod agimus , et , hoc est bonum expediens per se , aut quod patimur , et hoc delectabile . 
lgitur , cum tantum his duobus modis dicatur bonum , omne velle ant cadit super expediens , aut super delectabile . 
Et istud dicere forte non multum differt secundum rem ab eo , quod prius diximus aspectum dividi in agere et pati . 
Cum igitur recta ratio recte diiudicaverit , quid expediens , hoc est , quid eligendum , quid fugiendum , consilii et prudentiae est approbare et sequi et apprehendere eligendum et fugere fugiendum , et qui sic facit , prudenter ut vir consilii facit ; qui vero aliter , stulte . 
Voluntas igitur , cum sine omni obstaculo habet in potestate prompta et apprehendere eligendum et fugere fugiendum , libertatem habet prudentiae et consilii . 
Et quantum hoc non habet in promptitudine suae potestatis , caret libertate consilii et prudentiae . 
Hanc autem libertatem habere est peccato carere , et gratia cooperante salvari . 
Unde haec libertas appellatur libertas consilii , ut dicit Bernardus et dicitur in Sententiis ; et appellatur etiam libertas a peccato et libertas gratiae . 
Cum enim homo voluntarie se inclinavit deorsum ad eligendum , quod esset fugiendum , iam non habet in potestate per se sursum assurgere ad approbandum et apprehendendum eligendum , ut patebit infra , sed captivus tenetur sub iugo peccati , donec per gratiam restituatur dictae libertati : Et si quis haberet cum hoc in promptitudine potestatis , ut posset comprehendere delectabile et nihil delectaret , quod non liceret , haberet libertatem complaciti et beatitudinis et gloriae . 
Quod enim placet vel in quo gloriatur quis per se delectabile est . 
Et haec esset libertas etiam a miseria et sic etiam appellatur . 
Nihil enim miserum facit , nisi quod est tristabile . 
Potest ergo sic recolligi divisio libertatis per hunc modum , quod voluntas primo supra se redit et in se habet vertibilitatem , et ibi consistit libertas a necessitate sive conditionis sive naturae . 
- - Quod autem praeter se vult voluntas aut est bonum verum aut apparens ; simpliciter igitur quod vult bonum est . 
Sed sicut malum duplex , culpae scilicet et poenae , malum scilicet quod agimus et quod patimur , sic bonum duplex , scilicet bonum quod facimus , et bonum quod patimur , expediens scilicet et delectabile . 
Bonum enim quod facimus et malum quod facimus proprie expediens et inexpediens dicitur . 
Bonum vero quod patimur et malum quod patimur delectabile et tristabile dicitur . 
Voluntas itaque libera ad expediens est habens libertatem consilii , libera vero ad delectabile libertatem complaciti . 
- - Nec sunt plura , secundum quae potest libertas circa aliam voluntatem condiderari . 
Aggregatio igitur ominium istarum libertatum veram et consummatam libertatem , de qua supradictum est , constituit . 
De libertate autem consilii , quae est libertas a peccato , dicit Apostolus II ad Cor . 
: ; Ubi Christus ibi libertas . 
; Item ad Rom . 
: ; Cum enim servi essetis peccato , liberi fuistis iustitiae . 
. . nunc vero liberati a peccato , servi autem facti Deo etc . 
; De libertate complaciti sive a miseria idem ad Rom . 
: ; Ipsa creatura liberabitur a servitute corruptionis in libertatem gloriae filiorum Dei . 
; De utraque istarum in loh . 
: ; Si filius vos libetaverit , vere liberi eritis . 
- - His igitur habitis quaeri potest , - - cum certum sit , quod istas tres libertates plene habebimus in patria , scilicet libertatem naturae , consilii et complaciti - - utrum ipsas plene habuerit primus homo in paradiso in sui creatione . 
Et forte rationabiliter crederet quis , quod sic , quia primus homo in optimo statu creatus fuit . 
- - Et constat , quod primam habuit . 
Et videtur etiam , quod secundam , quia per se potuit in bonum attingere . 
- - Sed numquid habuit libertatem a miseria ? 
- - Videtur quod non , quia huius libertatis pars est securitas perpetuitatis beatitudinis . 
Sed hanc non habuit in paradiso , ut videtur , quia aut credidit se non lapsurum , et deceptus , fuit et ita miser ; aut dubitavit et timuit lapsum et ita iterum miser ; aut praescivit lapsum et ita miser ; aut non commonebant cogitando de suae beatitudinis perpetuitate , quod non videtur . 
Item si speravit non labi , cum spes sit apprehensio futuri boni cum opinione quod erit , opinabatur hoc futurum et deceptus erat et ita miser . 
Dicendum , quod neutrum oppositorum opinabatur et tamen forte utrumque cogitabat et sperabat se non casurum , non tamen cum assertione quod non caderet , neque cum assertione quod caderet , et ita neque affligebat eum timor , nec decipiebatur . 
Non enim semper coniunctum est spei , quod firmiter asserat illud quod sperat ; sicut forte quis sperat se comesturum , nec tamen hoc asserit nec eius oppositum asserit . 
Et ista solutio planius et plenius haberi potest ab Augustino Super Genesim ad litteram . 
Distingui tamen potest , quod homo in paradiso habuit inferiores gradus consilii et complaciti , scilicet posse non peccare et non posse turbari . 
In patria autem habebit non posse peccare et non posse turbari . 
Et iuste , cum peccaverit per voluntatem , quae habuit posse ad oppositum , amisit tam posse non peccare , quam posse non turbari . 
Unde Bernardus : ; Sola remansit ad poenam libertas arbitrii , per quam utique ceteras amisit ; ipsam tamen amittere non potuit . 
Per propriam namque voluntatem servus factus peccati , merito perdidit libertatem consilii , porro per peccatum factus debitor mortis , quomodo iam retinere valebat libertatem complaciti ? 
- - De tribus ergo libertatibus , quas acceperat , abutendo illa , quae dicitur arbitrii , reliquis sese privavit . 
In eo autem abusus est , quod , cum illam accepisset ad gloriam , convertit sibi in contumeliam . 
; Item Augustinus in Hypognostico : ; Non per aliud contraxit offensam protoplastus , nisi per quod potuit ne delingueret resistere suadenti . 
Per velle ergo malum recte perdidit posse bonum , qui per posse bonum potuit vincere velle malum . 
Quem iuste Deus iam delicto captivum voluntati depravatae dimisit , ut haec eidem esset poena non faciendo quod vellet , insuper si Deo fuisset oboediens , sufficere potuisset ad omne bonum , quod voluisset . 
; Ex iam dictis ergo patet , quod libertas triplex est sci Iicetnaturae , consilii et complaciti , et quod unaquaeque earum , et quod libertas consilii et complaciti naturaliter consequitur libertatem arbitrii sive naturae ad complementum eius et bene esse . 
- - Et iam dictis satis consonat verbum Anselmi , qui dicit , quod ille liber est , qui in agendi impediri non potest et sumit ab agendis tam agenda , quam patienda in bono . 
- - Habito igitur quid sit liberum arbitrium et sic consequenter habitis tanquam causa eius materiali et formali , consequens est quaerere de eius causa efficiente , scilicet a quo est . 
Et dicet quis statim et bene , quoniam a Deo . 
Contra quod sic opponi posset : a quocunque liberum arbitrium est , ab eo est et id quod ad libertatem arbitrii consequitur . 
Sed malum culpae a libero arbitrio est . 
Ergo et ipsum a Deo esset , si ab eo esset liberum arbitrium . 
At hoc falsum , ergo et primum . 
Et haec ratiocinatio cogit Manichaeos ad ponendum duo principia : unum principium boni et aliud mali . 
- - Ista autem ratio solvenda est dicendo , quod non sequitur , liect libertas arbitrii sit a Deo et propterea hoc malum consequens sit etiam a Deo ; Iicet enim artificium aliquod bene constructum de natura suae materiae , scilicet ponderis , et huiusmodi corruptionem patiatur , hoc ipsi artifici non est imputandum , qui illud bene construxit . 
Ipse enim molem et pondus , ad quae sequitur corruptio , non fecit . 
Sic est ex ista parte , quia in se defectum voluntarium habet , quia ex nihilo factus est , et illum defectum non fecit Deus , sed solum fecit erectionem et hoc esse hominis et nihil , quod ad eius ruinam faciat , nec fecit ut rueret , sed ut staret , et etiam , quod plus est , dedit potestatem non ruendi . 
- - Sic ergo non impedit haec ratio , quin a Deo sit liberum arbitrium . 
Quod autem ipsum a Deo sit , probat Augustinus , sic : Totus homo fit a Deo . 
Ergo quicquid est de essentia hominis , fit a Deo . 
Sed libertas arbitrii est de eius essentia . 
Ergo est a Deo . 
Item : nullum praerniat vel punit nisi sit de regno suo , sed praemiat vel punit libertatem arbitrii . 
Ergo de regno eius est et factura eius est . 
Item : omne bonum a Deo , sicut probat Augustinus et valde prolixe probat hoc . 
Sed liberum arbitrium est bonum . 
Ergo a Deo est . 
Assumptionem probat hoc modo : melius est sine quo non potest quis recte , vivere , quam illud , sine quo potest . 
Sed sine pede vel manu potest quis recte vivere , sine libero arbitrio non . 
Ergo liberum arbitrium melius est pede vel manu . 
Sed illa sunt bona . 
Ergo et liberum arbitrium bonum . 
lgitur ipsum a Deo est . 
- - Hoc habito quaeri potest : utrum etiam sua motio et sua actio sit a Deo . 
Et cum sua motio sit ad velle bonum gratiae et velle bonum naturae , scilicet bonum indifferens , et velle malum , quaeri potest , utrum omnia ista possint ex se , an nullum , an aliquid sic et aliquid non . 
Primo ergo quaeratur , utrum sua motio ad bonum indifferens sit a Deo , an hoc possit liberum arbitrium per se . 
- - Quod a Deo , videtur , quia talis motio in velle honum indifferens aliquid est in essentia et ; omnia per ipsum facta sunt . 
; Item : si est aliquid , Deus aeternaliter illud dixit ; et suum dicere est suum agere . 
Ergo cum a Deo dictum , a Deo actum est . 
Contrarium tamen huius videtur dicere Augustinus in Hypognostico . 
Dicit enim ibi , quod bonum meritorium potest ex gratia , malum autem ex proprio defectu , medium vero , scilicet bonum inditterens , ex se . 
- - Et hoc idem videtur dicere Bernardus . 
Quod etiam ita sit videtur per liberi arbitrii definitionem : Est enim liberum arbitrium instrumentum se ipsum rnovens . 
Si enim ab alio moveretur , non esset verum dicere , quoniam est se ipsum movens . 
Item : ponatur per impossibile , quod Deus dixisset ab aeterno : ; Sicut ego in eo solo verbo nullo adiuvante omnia facio quae volo , sic flat liberum arbitrium faciens suo verbo suam motionem in bonum naturae nullo neque me , neque alio adiuvante . 
; - - Si ita dixisset , constat , quod ex se se moveret ; et licet ita dixisset , tamen suum movere esset a Deo causaliter , licet non in quolibet motu particulari adiuvaret motum eius ; et sic quamvis hoc ita esset , sequeretur bene adhuc , quod omnia ab ipso Deo . 
- - Quod autem ita dixit , videtur . 
Est enim liberum arbitrium Dei similitudo et imago . 
Ergo cum Deus sit suo verbo omnia faciens , huius similitudinem erit in libero arbitrio , quod est eius imago , reperire , scilicet quod universum quoddam faciat suo verbo . 
Et hoc videtur facere . 
Est enim anima quodammodo omnia , et hoc tam apprehensione quam appetitu . 
De apprehensione patet . 
Patet etiam de appetitu , quia non est aliquis appetitus in aliqua creatura , cuius appetitum proportionalem non contingit reperiri in homine . 
Et ista duo , scilicet appetitus et apprehensio sunt in radice unum , ut in pradictis dictum est . 
Item : cum ita sit Deus summe bonus , patet , quod nihil est in eo , cuius aliquod vestigium non reperiatur in aliqua creatura . 
Ergo et huius vestigium , quod est omnia suo verbo facere , est in aliqua creatura reperire . 
- - Sed constat , quod in nulla , nisi haec sit in libero arbitrio . 
Est ergo hoc ibi reperire . 
Utrum autem ita sit , quod suus motus sit a se , an non , non determino , sed perspicue videntibus investigandum derelinquo . 
Quaeramus igitur , utrum etiam motio arbitrii liberi , qua movetur ad malum , sit a Deo ? 
Et hoc non videtur , quia Dei cogere est Dei velle . 
Ergo cum non velit aliquem facere malum non cogit ad malum agendum . 
Sed dicet aliquis forte , quod ipsa motio , qua libertas arbitrii rnovetur ad malum , scilicet ipsum velle a Deo est . 
Coniunctionem tamen voluntatis cum malo non vult Deus . 
Sed contra hoc sic potest opponi : antequam revera sit coniunctio velle cum malo , est ipsa voluntatis defomiatio , ex qua deformatione sequitur hoc velle . 
Ergo non est a Deo . 
Item : principium malitiae est in voluntate ipsa hanc coniunctionem sui cum actu malo appetente . 
lpsa igitur voluntas non est a Deo . 
- - Istud iterum non determino . 
Si tamen dicere velis , quod ipsa motio liberi arbitrii , qua ad bonum indifferens movetitr , a Deo est , sic et hic dicere potes , quod quicquid est in voluntate volente malum , quod esse dicit , a Deo est . 
Unde ipsum totum velle in se a Deo est ; deformitas autem voluntatis et illa , qua primo vult malum et illa etiam , quae consequuntur ad eius coniunctionem cum malo , ab ipsa sola voluntate est et nullo modo a Deo . 
His duobus quaesitis quaeritur de tertio , utrum scilicet liberum arbitrium ex se solum possit velle bonum meritorium . 
Quod non possit , cogit fides nostra dicere . 
- - sic patere potest : omnis causa melior est suo effectu , et loquamur per se . 
Ergo efficiens bonum de non bono maior est eo , qui efficitur . 
Igitur si aliquis malus se bonum efficeret , esset ipse malus se bono melior . 
Hoc autem impossibile . 
Ergo impossibile est , quod quis se bonurm efficiat . 
Sed bonus efficitur quis volendo bonum meritorium , scilicet bonum gratiae . 
Ergo nullus de se hoc potest velle . 
Item : maius esse est bonum esse , quam esse simpliciter . 
Ergo maius est facere bonum esse , quam esse solum . 
Ergo et faciens bonum esse in eo est maior eo , qui tacit esse . 
Causae enim proportionantur ut causata . 
Ergo si tu faceres te bonum esse et Deus fecit te esse , sequeretur , te maiorem esse Deo . 
Hoc autem impossibile est . 
Et ista sunt argument Augustini et Bernardi . 
Item : virtus finita non movet aliquid per infinitum . 
Sed cum vis bonum gratuitum , unus spiritus efficeris cum Deo . 
Ergo cum Deus in infinitum excedat omnem creaturam , non potes a te transferri ad ipsum , nisi virtute infinita , scilicet virtute increata . 
Sed sic eadem ratione forte videretur alicui , quod cum fuit quis bonus , non posset ex se malus fieri , quia sic ex se transiret , spatium infinitum , scilicet a Deo sive uniformitate cum Deo ad se , inter quos infinita est distantia . 
- - Sed aliquem fieri ex bono malum nihil aliud est , nisi ipsum derelinqui a gratia , quae est virtus infinita . 
Unde cum in ipso sit peccare , ad quod sequitur derelictio a virtute infinita , in ipso est , quod possit malus fieri . 
Non autem est sic de Deo . 
Quod autem aliquod bonum fieri ex malo et est optimum exemplum de atomo etiam , quae cum flat ex nihilo , necesse est ex virtute infinita fieri : inter nihil enim et aliquid infinita est distantia . 
lpsa tamen ex se per derelictionem a virtute infinita in nihilum redit . 
Hoc viso quaeri posset , cum ita sit , quod velle bonum gratuitum non potest quis nisi a gratia , et gratia nihil aliud est , quam Dei velle , ut scilicet velis rectum , cum prius noluisti : aut ergo hoc vult simpliciter , aut cum conditione . 
Si simpliciter vult , tunc necesse est fieri : quia ; omnia , quaecumque voluit fecit et facta sunt ; . 
Ergo si imponit necessitatem , non est illud velle meritorium . 
- - Sed patet hoc esse falsum . 
Ergo non vult hoc simpliciter , sed sub condicione . 
Quae est illa condicio ? 
- - Sit ista : Deus vult te velle A , si velis : aut ergo vult te velle A , quod est malum , et patet , quod hoc non vult ; aut vult te velle A , quod est indifferens et patet , quod nec hoc vult ; aut vult te velle A , quod est bonum gratuitum , si velis . 
Si hoc vult ( scilicet te velle bonum gratuitum ) , si vis bonum gratuitum , hoc velle non potest nisi ab eius voluntate . 
Aut ergo hoc vult simpliciter aut sub conditione . 
Si simpliciter , tunc ut prius non esset illud meri - torium ; si sub conditione , ut prius erit processus in infinitum . 
Quid ad istud dicendum , ad plenum non determino . 
Ad istud tamen quoquomodo intelligendum , imaginemur lineam aliquam infinitam erectam et punctum aliquem motum super ipsam , qui tamen de se vel stare vel descendere possit , nunquam tamen ascendere . 
Si tamen aliquid apposuerit ei digitum vel aliquid tale , possit statim cum digito ascendere si velit , vel etiam derelinquere digitum et descendere sicut prius , si velit . 
- - Et hoc dico : in prima appositione digiti habeat istam potestatem vel ascendendi cum digito , vel descendendi per se . 
Sic dici potest de libero arbitrio , quod de se descendere potest , ascendere autem ad bonum gratuitum non nisi per appositionem gratiae , quae appositio ei necessitatem ascendendi non imponit ; sicut nec digitus puncto moto in linea . 
Si tamen ad primam gratiae appositionem ascendere velle , potest hoc . 
Ergo forte est conditio , qua vult aliquem velle bonum gratuitum , scilicet si ipsa libertas arbitrii eius primam gratiae appositionem non refutet . 
Utrum tamen ita sit vel non , non dico . 
His habitis , nec in taedium volumus vertatur prolixitas , tractatui de libero arbitrio finem imponendo istas tamen posterius quaestiones de ipso relinquimus determinandas , scilicet propter quem finem est creata arbitrii libertas ? 
Et in hac quaestione , si quis subtiliter investigaverit , inveniet , quod ipsius usus est virtus . 
Hoc habito quaeri posset , utrum esset in genere praedicamentorum an extra ? 
si in genere , in quo ? 
scilicet utrum in substantia an alio ? 
si in substantia , utrum stibstantia prima , an secunda ? 
si secunda , cuiusmodi secunda ? 
Item : utrum ipsum esset simplex an compositum ? 
utrum unum an multa ? 
Item : utrum supra tempus , an sub tempore ? 
an in confinio aeternitatis et temporis ? 
Item : utrum naturalis potentia , an secundum hoc in alia specie qualitatis collocandum ? 
Item : utrum gignens , an genitum , an procedens ? 
Item : quomodo ipsum est se ipsum movens , et an secundum idem movens et motum et secundum quid movens et secundum quid motum ? 
Et alia plura adhuc circa liberum arbitrium quaeri possent , ad quae solvenda vel pauci vel nulli sufficerent . 
Istas tamen quaestiones ideo numeravimus , ne credat quis nos cuncta dixisse , quae circa liberum arbitrium essent dicenda et hoc ideo , quia diu de hac materia disputayinius . 
Expliciunt quaestiones magistri Roberti Grossetet . 
