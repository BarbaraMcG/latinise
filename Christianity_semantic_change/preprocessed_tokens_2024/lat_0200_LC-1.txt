Hominem sapientem et justum esse , liberisque suis prospicere , et parentum debitam curam gerere , sibique victum parare , insidias declinare , et reliqua in eo collocata naturae dona , non admodum forsan aliquis admiretur . 
Est enim oratione , re pretiosissima , et ratiocinatione praeditus , eaque plurimis in rebus ipsi prodest ; insuper etiam deos reverentia et cultu prosequi novit . 
Quod vero brutis animalibus , quamvis non proprio arbitrio , virtutes quaedam a natura insitae sint , eademque multas et admirandas hominum proprietates possideant , id sane magni momenti est . 
Quibus autem singula eorum seorsum instructa sint , et quomodo brutis animalibus non minus quam hominibus prospectum sit , accurate nosse eruditae et multisciae mentis opus est . 
Quanquam igitur me non latet aliorum etiam in hoc genere lucubrationes exstare ; tamen hoc quoque nostrae , quoad ejus fieri potuit , diligentiae opus a me in proprium usum collectum , et stylo familiari expositum , thesaurum haud contemnendum me elaborasse credidi . 
Si igitur alius quispiam haec sibi profutura censeat , iis fruatur ; sin minus , suo parenti ea fovenda colendaque relinquat : neutiquam enim omnia omnibus placent , aut studio videntur digna omnibus omnia . 
Quamvis autem post multos , qui ante me vixerunt , et sapientia excelluerunt , in hoc argumento versatus fuerim , temporis sorte laudem non imminutum iri spero , si et ipse scientiam cognitione dignam accuratiore investigatione et eloquio ornatam in lucem protulerim . 
Insula quaedam nomine Diomedea multas ardeas alit ; quae , ut ajunt , barbaris neque quippiam nocent , neque eos adeunt : sin Graecus advena eo diverterit , divino quodam munere ab his avibus aditur alis explicatis , tanquam manibus ad prensationem et complexum ; Graecos se pertractantes non refugientes , intrepide se palpari sustinent , et in accumbentium sinus advolant , velut ad mensas hospitales invitatae . 
Vulgo socii Diomedis esse jactantur , qui una cum eo contra Ilium arma tulerunt ; et prima eorum natura in avium speciem immutata , etiam nunc se esse Graecos et Graecorum studiosos approbant . 
Scarus cum aliis herbis marinis , tum alga vescitur : omnium piscium ad venerem inflammatissimus est : causa , cur capiatur , est cupiditas inexplebilis in feminam . 
Ea non ignorantes rei piscatoriae periti , hoc modo ei insidias ponunt ; ut comprehensae feminae summum os ad tenuem funiculum ex sparto confectum alligent , eamque vivam per mare trahant , ubi eorum sedes et cubilia esse , et in quem locum congregentur norunt . 
Conficiunt etiam grave plumbum figura rotundum , longitudine trium digitorum , quo ex chordis appenso , trahitur scarus femina captiva . 
Aliquis eorum nassae in piscatorio navigio accommodatae os late diducit , datque operam , ut nassa in scarum captum convertatur ; eaque sensim demittitur , lapide ad certam mensuram facto . 
Mares vero , non aliter quam homines , ad conspectam amatam libidinis furore feruntur , circumque eam concursantes , alius alium praevertere , eique appropinquare et contingere student ; ut solent juvenes vehementer amantes , aut osculum , aut vellicationem , aut aliud quodpiam furtum amatorium captantes . 
Qui deducit feminam sensim et pedetentim , insidiis collocatis , recta ad nassam cum amata diceres ducere amantes . 
Cum proxime ad nassam hi accesserunt , plumbum in interiorem partem a piscatore traductum , et linea decidens , feminam in nassam detrahit ; quo simul influentes mares capiuntur , ac poenam dant scari ejusmodi furentis libidinis . 
capito e piscium genere est , qui in paludibus degunt ; et continentissimus ac in victu temperantissimus esse creditur . 
Etenim nullam animantem invadit , sed cum omnibus pacem servare solet . 
Si vero in quempiam jacentem inciderit , hunc in suum prandium convertit ; non prius tamen eum attingit , quam cauda moverit ; tum si immotus maneat , hunc praedam sibi facit ; si vero moveatur , discedit . 
Ut homines fidi et commilitones veri , perinde pisces sibi invicem opem ferunt , quos anthias venationis maritimae periti nominare solent ; sunt autem pelagii . 
Ex his quilibet , cum noverit convictorem socium captum esse , celerrime adnare festinat , ac dorsi sui nixu ad eum inhaerescit , incursu impulsuque pro viribus prohibet captivum abduci . 
Scari etiam gregales suos optime vindicant , ac adeuntes lineam dentibus conficere conantur , ut captum servent ; et saepe lineam concidentes eum liberaverunt , neque ob id petunt redemptionis praemia : saepe vero non adsequuntur socii liberationem , sed spe sua frustrantur ; tametsi id , quod suum erat , promptissime praestiterunt . 
Jam vero in nassam cum inciderit scarus , dicunt eum posteriorem partem suam de nassa exserere ; reliquos vero , qui non sunt capti , circumnatantes eum morsu corripere , et foras socium proferre . 
Si vero in caput exierit , ipsorum quispiam , qui foris est , caudam ei porrigit ; ille , comprehensa cauda , sequitur . 
Haec illi quidem faciunt more hominum , amicitiam non docti , sed ad eam colendam nati . 
Piscis trocta , cujus naturam , nomen et os declarant , dentes habet frequentes et continentes , quibus quicquid inciderit perfringere potest . 
Hamo captus solus ex piscibus non se ab hamo retrahit , sed impellit sese in ferrum , chordam abrodere cupiens . 
Piscatores contra astu utuntur , longas enim hamorum ansas fabricantur ; ille vero , quoniam quodam modo valet saltu , ansas saepe transilit , ac linea qua agitur concisa , ad piscium domicilia revertitur . 
Hic etiam , sui generis grege coacto , delphinos invadit ; et ii quidem , si quem segregatum circumvenire possint , fortiter invadunt : plane enim sciunt delphinum suis morsibus Verari aspere solere . 
Itaque troctae ei acerrime instant ; delphinus contra resilit , subsilit , atque indicat , ut ex dolore torqueatur : idcirco tenaciter urgent , simulque ad saltum delphini tolluntur . 
Hic eos repellere conatur ; illi vero nihil remittentes , vivum lacerant . 
Postea vero quam pro se quisque aliquam partem mordicus abripuerit , discedit ; delphinus vero libenter enatat , cum convivas , ut ita dicam , non invitatos cum suo dolore excepit . 
Glaucam citharoedam a cane amatam fuisse audio ; alii dicunt , non a cane , sed ariete ; alii ab ansere . 
Atque apud Solos Cicliciae civitatem puerum , cui nomen erat Xenophon , canis amavit ; aliumque adolescentem Spartae ob speciem graculus amavit . 
Thoa dicunt esse animal homini amicissimum ; et si forte in hominem inciderit , revereri ac velut observanter suscipere ; cum vero ab alia fera ipsum infestari viderit , statim ei succurrere . 
Nicias quispiam ex venatoribus cum de improviso in carbonariam fornacem lapsus fuisset , canes , qui cum eo erant , hoc intuentes non illinc discesserunt ; sed primo circa caminum ingemescentes et ululantes commorabantur ; tandem praetereuntes leviter et sensim morsu vestium attrahebant ad id , quod accidisset , tanquam auxiliatores domino suo implorantes homines . 
Unus igitur videns hoc idem , suspicatus est id , quod acciderat , et secutus est canes , invenitque Niciam in fornace deflagratum , rei conjectura ex reliquiis facta . 
Fucus , qui inter apes nascitur , de die in mellarias cellas abditus manet ; nocte vero , cum apes dormire observaverit , eorum opera invadit , vastatque alveos . 
Hoc illae cum intelligant , plurimae quidem earum dormiunt , nempe defessae , paucae vero excubant . 
Cum vero viderint furem , Verant eum modice et leniter , expelluntque alis , et in exsilium projiciunt . 
Iste vero non ob id corrigitur , sua enim natura et piger et vorax est ; quibus duobus malis praeditus extra favos se abdit : ut vero ad pastionem apes profectae sunt , ille rursus opus invadens , quod suum est , facit ; confercit se melle , et depopulatur thesauros dulces apum . 
Eae ex pastione redeuntes , cum in eum inciderint , non amplius leniter Verant , neque tanquam essent in exsilium eum ejecturae , sed aspere aculeis invadentes , percutiunt latronem ; qui jam non amplius mulctatur increpationibus , sed voracitatis et gulae nimiae poenas vita persolvit . 
Apiarii haec dicunt , ac mihi persuadent . 
Ex apibus quaedam sunt inertes , non tamen moribus fuci sunt : neque enim favos corrumpunt , neque melli insidiantur ; sed ex floribus aluntur etiam ipsae , et cum aliis evolant et compascuntur . 
Quamvis autem mellis conficiendi et condendi industria carent , non tamen prorsus otiosae sunt . 
Earum enim quaedam aquam regi , et apibus vetulis apportant ; nam seniores apud regem , ad ejus stipationem selectae , permanent . 
Aliae vero hoc munere funguntur , ut mortuas ex alveo efferant ; mundos enim et puros favos eis esse oportet , itaque mortuam apem intra alveos favorum esse non patiuntur . 
Aliae vero ex his nocte excubant , et favorum substructiones non secus ac parvam urbem vigiliis asservant . 
Apum quispiam aetatem ad hunc modum dignoscere poterit . 
Quae annum non excesserunt , nitescunt , oleique similitudinem et speciem gerunt . 
Vetulae vero et adspectu et tactu horridulae evadunt , atque ex aetate affecta rugis plenae videntur ; eae tamen experientia et industria praecellentiores sunt , ex longitudine nimirum temporis ad mellis conficiendi scientiam eruditae . 
Eaedemque tanta divinitate praestant , ut et pluvias et frigora futura praesentiant ; et quando horum alterum , vel utrumque impendere conjecturis adsequuntur , non longissime ab alveo volatu procedunt , sed circum apiaria volantes veluti foribus incubant . 
Ex his rebus alveorum custodes futura augurati , agricolis turbulentae tempestatis adventum praedicunt . 
Longe autem minus frigoris , quam nimiae pluviae aut nivis , timentes sunt . 
Saepe vero vento adversae volant , lapillum pedibus portantes , quantulus inter volandum commode gestari possit ; itaque in hunc modum contra ventorum incursiones et afflatus aurae , ne ex itinere deducantur , eiusmodiâˆ« firmamentum ac robur machinantur . 
Vim et numen multa genera piscium noverunt Cupidinis , ne hos quidem , qui in summa maris altitudine degunt , contemnentis . 
Etenim capito divinum hujus nomen colit atque veneratur ; non tamen omnis capito , sed ille , quem a faciei acumine denominant qui piscium genera et differentias noverunt . 
In sinu Achaico multi , quantum audio , capiuntur , idque variis modis . 
Maxime vero eorum in re venerea libidinis furorem captura testatur hujusmodi . 
Cum ex capitonibus feminam piscator ceperit , alligaveritque aut longa arundine , aut fune etiam longo , in litore pedetentim ingrediens adnatantem piscem et salientem pertrahit . 
Per ejus vestigia alius subsequens retia fert , observans quam diligentissime , qua et quomodo sit eventura piscatio . 
Itaque agitur femina ; mares vero , qui hoc viderint , veluti adolescentes libidinosi formosae puellae praetereunti cupidos oculos adjicientes , in eam feruntur , libidinis furore agitati . 
Ille autem , qui retia tenet , ea dejicit ; et saepe quidem piscium veneris appetitione accedentium magnam copiam nanciscitur . 
Incumbit autem priori piscatori haec cura , ut femina captiva formosa sit et bene corpulenta , ut plures ad eam accedant pulchritudinis illecebra tanquam esca illecti . 
Nam si macilenta sit , multi ea spreta discedunt ; quicunque tamen horum est vehementi amore ductus , non discedit , mehercle non formae , sed coitus desiderio detentus . 
Sunt et castitate praestantes pisces . 
Aetnaeus enim appellatus , posteaquam cum pari suo tanquam cum uxore quadam conjunctus , eam sortitus est , aliam non attingit ; neque ad fidem tuendam tabulis ullis ei opus est , nec dote ; neque malae tractationis poenam timet , neque Solonem veretur . 
O nobiles leges et respublicae graves , quibus libidinosi homines non parere nihil verentur ! 
Merulae marinae domicilia et sedes sunt petrae et cavernosa receptacula . 
Mares autem singuli cum multis feminis complexu venereo junguntur , iique cavernis , quae tanquam cubilia novarum nuptarum sunt , absistunt . 
Quod ego genus matrimonii , luxuriosum , multarumque esse studiosum , delicatorum ad rem veneream dicerem esse barbarorum , et , ut joco aliquis de re seria dixerit , Medicam aut Persicam vitam . 
Omnium autem piscium est maxime zelotypus in hoc genere mas cum semper alias , tum maxime cum ejus uxores pariunt . 
Liceat autem mihi vocabulis uti hujusmodi , in quibus forte aliquis ceu temerarium me reprehendat , quae ipsa videtur concessisse natura , cum rerum etiam ipsarum secundum illam exempla extent . 
Cum igitur parturiendi doloribus eae tenentur , domi quiescunt ; mas autem , tanquam maritus , foribus incubans cavet , ne extrinsecus insidiae inferantur , metu parvulorum . 
Videtur is nondum genitos amare , metuque paterno motus , his timere , et totos dies in eorum custodia permanet , nihil gustans , atque cura ipsum alit . 
Sub crepusculum vespertinum tandem intermittit hanc custodiendi necessitatem , cibumque exquirit , neque eo destituitur . 
Singulae vero conjugum , quae sunt intus , sive sint in partus doloribus , sive jam enixae cubent , algas copiose in cavernis et circum petras provenientes , quibus vescuntur , reperiunt . 
Peritus piscator , cum insidias merulae pisci molitur , hamum plumbo degravatum , et squilla magna implicatum dejicit ; et mox submovet lineam excitans et exacuens piscem in praedam . 
Squilla vero mota speciem quandam sui praebet ingressurae in cavernas merulae , quod quidem haec maximopere odit . 
Quamobrem cum id fieri sentit , quanto cum impetu potest , invadit , existimans eam hostem esse ( non enim tum cibus curae illi est) cumque squillam dentibus compresserit , discedit , cibo praestabiliorem et antiquiorem curam vigilandi ducens . 
Cum porro quiddam ex aliis rebus obviis comesura est , primo tentat et premit , deinde jacere sinit ; vidensque hoc idem non palpitare , et jam mortuum esse , comedit . 
Feminae vero , quamdiu marem vident propugnantem , domi manent , et speciem tuendae familiae servant ; cum vero ille periit , moerent feminae , easque ex sedibus suis producit tristitia ; tumque capiuntur . 
Quid ad haec poetae dicunt , Evadnen Iphidis filiam et Alcestin Peliae dudum nobis gloriose lugentes ? 
Glaucus piscis pater qualis est ! 
E conjuge sua natos diligenter custodit , ne insidiis impetantur , neve pernicies ulla eis inferatur . 
Itaque donec laeti ac sine timore natant , tamdiu ille custodire non intermittit , nunc a tergo cum eis natans , nunc vero non a tergo , sed adnatat modo ad unum eorum latus , modo ad alterum . 
Si quis vero ex parvulis timere coeperit , ille timore cognito , ore hiante parvulum exicipit ; deinde , timore praeterito , quem devoraverat , revomit qualem acceperat , isque rursus natat . 
Canicula marina simul atque peperit , nulla mora interposita , suos catulos simul cum ea natantes habet . 
Si quis vero eorum timeat , ingreditur rursus per genitalia in ventrem matris ; ubi timor abierit , is prodit tanquam rursus editus . 
Mulierum in liberos studium magnam quidem hominum admirationem habet ; verum tamen perspicio filiabus filiisve , qui e vita excesserunt , superesse matres , easque , tristitia mitigata , in doloris oblivionem venire . 
Delphinus autem femina omnium maxime animalium eorum , quae procreaverit , studio tenetur . 
Ex sese geminos parere solet . 
Cum autem piscator aut tridente ejus sobolem vulneravit , aut spiculo feriit ( enimvero spicula ex parte superiori , ubi funis oblongus inseritur et alligatur , perforata sunt ) cuspides uncinatae defixae in delphini corpore eum retinent . 
Is quamdiu dolens , et in omnes partes se versans , aliquod robur habet , piscator funem relaxat , ne vi abrumpatur , ejusque culpa cum ferro delphinus discedens ex captivitate evadat . 
Cum autem ex vulnere delphinum labori succumbere , atque aliquantum de contentione insultandi remittere piscator animadvertit , sensim ad navim subducit , praedaque potitur . 
Jam vero mater nec catuli sui casum perhorrescit , nec metu reprimitur , sed incredibili desiderio filium insequitur , et quod filium in media caede versantem sibi deserendum non existimat , nullis terroribus ab insequendo deterretur , atque adeo eam filio venientem subsidio percutere facile est , ut collibuerit volenti caedere , adeo prope accedit , itaque una cum filio capitur , cui sese ex periculis servare et discedere integrum erat . 
Ac si adsint ei ambo catuli , intelligatque alterum laesum esse , atque , ut diximus , captivum abduci , integrum alterum caudae Veratione persequitur , ac mordicus premens ablegat , atque adspirationem quandam occultam mittit , tanquam tesseram , ut fuga salutem adipiscatur . 
Cujus admonitu discedit ille , ipsa vero remanet , donec capiatur , atque simul cum filio capto moritur . 
Bos marinus in limo gignitur ; et licet minimus mox a partu , postea tamen maximus evadit . 
Partes supinae albicant ; dorso , facie , et lateribus admodum niger et infirmus est : os ei exiguum ; dentes inclusi in conspectum non veniunt : longitudine et latitudine insignis est . 
In cibo cum piscibus multis vescitur , tum carnem humanam praecipue appetit . 
Porro cum virium suarum infirmitatis sibi sit conscius , sola corporis mole freus est . 
Itaque si quem forte natanem , aut piscationi intentum viderit , adnans in altum se tollit , et incurvatus desuper se injicit , ac suo pondere deprimit , et corpore toto gravis illi tecti instar superimminens , et membris omnibus suis ceu vinculis impediens , emergere hominem et respirare prohibet . 
Homo igitur spirandi facultate sibi erepta , ut rationi consentaneum est , moritur ; bos vero , imminendi durationis mercede , prandio , quod maxime expetit , fruitur . 
Caeterae aves cantatrices os expressum habent , ac ore valent ad cantum , moreque hominum lingua loquuntur . 
Cicadae non ita , sed membranulae Veratione circa cinctum loquuntur ; rore vescuntur . 
A prima luce , donec impleantur hominum conventu fora , silent ; vigore solis progrediente , cantare aggrediuntur ; et tanquam laboriosi cantores supra caput messorum stantes , aures ipsorum , et pastorum , viatorumque demulcere student . 
Hoc autem cantandi studium , solis maribus a natura tributum est . 
Cicada femina muta est , ac more sponsae verecundae silentium sibi convenire existimat . 
Textrinam et lanificia deam , nomine Erganem , invenisse fama hominum celebratum est . 
Araneus vero ad textrinum opus sua sponte naturaque natus est . 
Non enim textili artificio studet , neque aliunde filum assumit ; sed ex suo ventre stamina deducit , et irretiendis levissimis volucribus venabula contexit , atque in retis speciem diffundit , atque eodem , quem ad texendum de ventre suo detrahit , succo ventrem suum alit ; perquam sedula , ut etiam mulieres , quae maxime ad nendi artificium digitorum argutiis valent , et filum summa arte elaboratum conficere praeclare sciunt , cum eo non sint comparandae ; hujus nimirum filum tenuitate pilum vincit . 
Babylonios et Chaldaeos cursus siderum peritissimos celebrant historici . 
Formicae vero neque coelum suspiciunt , neque digitis mensis dies nuemrare sciunt ; admirabile tamen donum a natura nactae sunt ; primo enim mensis die intra tectum suum se continent , et e caverna non egrediuntur , sed immotae manent . 
Sargis piscibus sedes saxa et cavernae sunt , quae exigua intervalla et divortia habent , ut fenestellas permeare solis splendor , earumque distantiam lumine implere possit . 
Cum enim omni luce sargi delectantur , tum vero solis maxime radios sitienter expetunt . 
In loco multi eodem habitant : apud paludes et brevia vitam agunt , vicinamque proximam continentem se habere gaudent . 
Ex brutis capras vehementissime amant . 
Namque cum caprarum proxime et secundum litus pascentium unius aut alterius umbra in mari apparuerit , protinus gaudio exilientes summo studio adnatant , ac saltu non admodum ad saltandum idonei capras contingere frustra affectant ; sensum caprini odoris percipiunt , etsi sub fluctibus natant , itaque voluptate gestientes ad eas accedere student . 
Quoniam vero circa amorem adeo infelices sunt , ex his idcirco capiuntur , quae tantopere desiderant . 
Nam piscator caprinam pellem extractam cum cornibus induens insidias parat , sole a tergo relicto ; atque farinam caprino jure madefactam in eam maris partem spargit , ac abjicit , ubi habitare solent sargi : quibus tanquam philtro quodam odoris supradicti allectati accedunt , farina vescuntur , pellis adsimulatae caprae conspectu permulcentur . 
Ex his autem multos piscator hamo robusto capit , cujus linea alba non ex arundine appensa est , sed virga de cornu arbore . 
Simulac enim ad hamum adhaeserit piscis , subtrahere expeditissime convenit , ne alios conturbet . 
Manu etiam capiuntur , si quis spinas , quas ad tuitionem sui excitant , a capite ad partem inferiorem sensim revocando et flectendo declinet , premendoque ex lapidibus , in quos ad latendum se compellunt , extrahat . 
Vipera sua circumplicatus femina , cum ea coit ; istaque sine molestia iniri se patitur . 
Postquam vero ad coeundi finem pervenerunt , uxor pro coitus consuetudine , mala significatione amoris maritum excipit ; nam ei ad collum inhaerens , morsu abscindit caput ; itaque hic perit , illa vero praegnans efficitur . 
Non autem ova parit , sed animantes partus edit , jamjam idoneos ad perniciem inferendum ; in ipso enim partu matris alvum distrahunt et lacerant , perque disruptum ventrem erumpunt , ulciscentes patrem in hunc modum . 
Quid ad haec Orestae et Alcmaeones , o boni tragoedi ? 
Hyaenam si videas hoc quidem anno marem , insequenti videbis feminam ; si vero nunc feminam , postea marem : utriusque enim sexus particeps est ; eundem marem , cui ante nupserat , uxorem ducit ; quotannis autem sexum immutat . 
Illos igitur veteres Caenum et Tiresiam , non ostentatione verborum , sed rebus ipsis exprimit hoc animal . 
Pugnant de feminis , juxta ac viri de pulchris mulieribus , hirci contra hircos , tauri contra tauros , de ovibus arietes depugnant cum procis . 
Turgent etiam amore in feminas canthari marini , qui in locis , quae ? ? 
nominant , gignuntur . 
Quod vero in amatores suarum conjugum odium acerbum habent , acerrimas pugnas edi videres ; nec tamen illis more sargorum piscium de multis certamen instituitur , sed non aliter , quam Menelaus cum Paride , pro una uxore decertant . 
Polypus cum aliis cibis pascitur ( est enim edacissimus , ad fraudemque et insidias callidissimus ) tum vero sua ipse membra conficit . 
Nam si venatio eum deficiat , brachia sua devorat , ac ventre sic saturato , inopiam venationis levat ; deinde renascitur ei , quod deest , hoc tanquam promptum prandium ad famem restinguendam comparante ipsi natura . 
Equi cadaver projectum vespas gignit . 
Nam ex hujus putrescentis medulla evolant vespae , nimirum volucris progenies ex equo animali velocissimo . 
Mulieribus veneficia et cantiones exercentibus similis est noctua , captiosum animal . 
Haec enim capta , suos in primis aucupes sic captionibus suis in se elicit , ut eam velut ludicrum quoddam aut amuletum in humeris circumgestent . 
Noctu quidem vigilat , et voce , quasi quibusdam praestigiis et illecebris , aves allicit , easque sibi adsidere facit . 
Interdiu vero alia aucupii inductione utitur , et avibus illudit , ridicule nimirum in aliam atque aliam speciem vultum convertens ; quibus aves captae et stupefactae , manere apud eam perseverant , maximo eorum , in quae se format , timore perculsae . 
Lupus piscis a squillis superatur ; quanquam piscium , ut jocose dicam , maxima vorago est . 
Lupi igitur cum circa paludes maris degant , squillis quoque palustribus insidiantur . 
Sunt enim illae trium generum ; aliae , quales dixi , palustres , aliae quae algis victitant , et tertiae saxatiles . 
Porro cum iis resistere squillae non queunt , una perire cum lupis malunt . 
Neque earum astutiam narrare gravabor . 
Cum igitur se captas sentiunt , fastigium quod eminet a capite , quodque simile est acutissimo triremis rostro , atque incisuras habet instar serrae uncinatae ; hoc , inquam , animosae illae bestiolae , cum callide inverterint , leviter saltantes prosiliunt , et tanquam saltatorium versant orbem . 
Lupus vero hiat vehementer , eique sunt partes colli tenerae ac molles . 
Cum igitur squillam ex lassitudine viribus defectam comprehendit , prandium fore arbitratur . 
Squilla primum in gutturis laxitate saltat , post aculeos in miserum venatorem defigit ; huic interiora exulcerantur , tumescentiaque plurimum sanguinis mittunt ; denique suffocatione lupum interficiens , interficitur . 
Unguium robore ingens et dentium ad dissecandum acie confidunt ursi , lupi , pardi , leones : quibus hystricem minime instructum esse audio , nec tamen a natura armis destitutum esse ; in hostes enim , qui eum adoriuntur , superiores setas inhorrescente dorso , tanquam jacula , dextre saepius emittit ; illaeque volant , tanquam nervo quopiam excussae . 
Malum profecto ingens et ferox morbus inimicitia et odium insitum , siquidem brutis animalibus ingenita sunt , iisdem quoque sunt inexpiabilia . 
Polypum odio habet muraena , polypus locustae inimicus , muraenae locusta infestissima est . 
Muraena enim cirros polypi dentium robore abscindit , et postea ventrem ejus subiens , eadem ipsi merito machinatur ; si quidem natare potest , polypus vero reptanti similis est ; eique si in saxorum colorem se vertat , nihil ei astutiae hae fallaces prosunt ; muraena enim solerter fraudem ejus advertit . 
Cum vero polypus locustam ceperit , eam suffocat , et mortuae carnes exsugit . 
Porro locusta cornibus erectis iracundia furens , iratae mulieri similis muraenam lacessit : haec igitur aculeos , quibus hostis praemunita est , imprudens mordicus tenet ; illa vero forcipes acutos tanquam manus praetendens , utrinque cuti inhaerere fortissime non intermittit ; muraena indignatur , seseque huc et illuc versat , et acutis testis implicat , quibus confixa fatiscit et succumbit ; denique effusa jacet : locusta ex hoste instituit prandium . 
Muraena piscis est pelagius . 
Qui cum se reti inclusum sensit , circumquaque natat , et qua evadat , ubi vel rariores laxioresve sunt maculae , vel etiam disruptae , callidissime quaerit ; quod si talem aliquem locum invenerit , e reti elapsa pristinam natandi libertatem recuperat . 
Ubi vero una quaepiam sic evaserit , reliquae etiam ejusdem generis , si quae pariter captae fuerint , eadem elapsae illam , ceu viae ducem , sequuntur . 
Cum se a peritis piscatoribus captari cognoscit sepia , suum atramentum emittit , quo circumfusa , ab oculis piscantium removetur , eorumque perstringit oculos ; piscatores vero , cum sit in eorum oculis , nihil tale vident . 
Sic Aenea tenebris circumsepto fefellit Achillem Neptunus , ut ait Homerus . 
Fascinantium et praestigiatorum oculos etiam rationis expertes bestiae natura quadam arcana et mirabili cavent . 
Nam palumbi , ut audio , fascinationis amuletum laurinos ramulos tenues avellunt , deinde in nidos imponunt . 
Milvi autem rhamnum , circi cichorium sylvestre , turtures iridis fructum , corvi viticem , upupae adiantum ( quod et callitrichum aliqui vocant ) cornix aristereona , harpe hederam , ardeolae cancrum , perdices arundinis comam legunt ; turdi ramo myrti , gramine alauda se tuetur ; aquilae gentili suo lapide aÃŽtite , quem et mulieribus commodum esse , et abortibus adversari praedicant . 
Torpedo piscis sui nominis affectum , hoc est , torporem , in quodvis ab ea contactum animal transfundit . 
Remoram similiter ex eo , quod facit , quoniam navigia retinet ac moratur , homines appellarunt . 
Porro cum parit halcyon , maria tranquilla sunt , et venti quiescunt . 
Et quamvis media hyeme pariat , non deest tamen ad incolume puerperium ei tranquillus aer . 
Et eo quidem tempore dies halcyonios celebramus . 
Quod si casu equus lupi vestigium conculcet , torpore comprehenditur . 
Item si lupi talum equi quadrigam trahentes calcaverint , sistentur , tanquam ii cum quadriga conglaciassent . 
Ilicis folia si leo pede attigerit , obtorpescit . 
Lupus itidem , si vel calcet , vel propius tantum accedat ad folia scillae ; quamobrem et vulpes cubilibus luporum ea injiciunt , nec immerito , tanquam infensissimae illis , quarum insidiis petuntur . 
Ciconiae ovis suis perniciem molientes vespertiliones sapientissime vindicant . 
Cum hae itaque solo suo contactu ova ipsa subventanea atque sterilia efficiant , hoc remedio utuntur ciconiae : platani folia in nidos suos inferunt , ad quae accedentes vespertiliones , torpore comprehensae , perniciem adferre non queunt . 
Hirundinibus hoc idem natura largita est : nam cum blattae earum ovis perniciosae sint , matres apii folia ante pullos projiciunt , ob idque ab illis ad pullos accessus fieri nequit . 
In polypos si quis rutam injiciat , immobiles manere in sermonem hominum venit . 
Serpentem si arundine contingas , a prima plaga non se commovet , torporeque constricta quiescit ; sin iterum ac tertio plagam inflixeris , colligit ac confirmat sese . 
Muraena quoque bacillo semel percussa quiescit ; sin saepius , funditus ira incenditur . 
Piscatores dicunt polypum in terram progredi ad olivae germen in littore positum . 
Porro contra omnium ferarum venena remedium est elephanti adeps , quo si quis inungatur , licet nudus contra efferatissimas bestias procedat , illaesus discedet . 
Ariete cornuto et suis grunnitu abhorret elephas . 
Sic Romanos Pyrrhi Epirotarum regis elephantos in fugam vertisse dicunt , victoriamque amplam ex eo bello retulisse . 
Mulieris forma hoc animal capitur , atque hebescens ad ejus pulchritudinem remittit furorem animi sui . 
Rivalem vero fuisse in Aegypti urbe Alexandria elephantum ferunt Aristophanis Byzzantini , de quadam muliere coronas texente . 
Omnia bene olentia amat , unguentorum et florum odore permulcetur . 
Si quis fur aut praedo ferocissimum canium linguam compescere , eosque fugare voluerit , titione e rogo hominis abrepta ad eos accedens perterrefaciet , ut quidam ajunt . 
Hoc etiam audivi , vestem factam e lana detonsae ovis , quam lupus laniavit , molestiam et pruritum excitare in corpore ejus , qui induerit . 
Si quis vino immittat lapidem a cane demorsum , furore convivarum excitato , lites et contentiones movebit . 
Scarabaei bestiolae foetidae unguento odorato , si instilletur , intereunt . 
Sic etiam cerdones ajunt aeri putido adsuefactos unguentis abhorrere . 
Serpentes quosvis ibidum pennas timere Aegyptii adserunt . 
Turtures capiunt qui eorum capturae studiosi sunt , et desiderio non frustrantur , in hunc modum . 
Saltant et canunt , quam possunt suavissime ; illi vero tum auditu mulcentur , tum conspectu saltationis se oblectant , et propius accedunt . 
At aucupes sensim ac pedetentim recedunt ad eum locum , ubi dolori in miseros structi , nempe retia expansa jacent ; in quae illi mox incidentes capiuntur , saltatione et cantu prius allectati . 
Orcynus , cetaceus piscis , non ignarus est eorum , quae sibi maxime conducant , donum hoc natura , non arte adeptus . 
Itaque cum hamo transfixus fuerit , in maris altitudinem seipsum impellens ac deprimens ad solum allidit , et hamum oris pulsatione expellere conatur : quod si id minus fieri queat , ab hamo exceptum vulnus luculentius infert dilatatque ; atque exsiliendo id , quod sibi molestiam exhibet , exspuit abjicitque . 
Saepe vero id non adsecutus , invitus ad piscatoris praedam subtrahitur . 
Timidissimi piscium melanuri suae timiditatis testes habent piscatores ; neque enim capiuntur nassa , neque ad eam accedunt ; si quando vero sagena eos circumdederis , imprudentes comprehenduntur . 
Iidem , cum placidum et quietum est mare , ad imam maris sedem in petris aut algis quiescunt , tegumentoque proteguntur , quocunque corpus occultari potest . 
Contra , cum adversa tempestas est , et pisces alios in altum ex fluctuum impetu descendere vident , hi fiducia implentur , simul et ad littus appropinquant , et ad petras adnatant atque spumam super se fluctuantem , ipsosque cooperientem , satis esse ad se tuendum arbitrantur . 
Nescio quomodo enim pernoscunt eo die nocteve , cum feritas maris et immanitas effervescit , tum a piscatoribus non adiri mare . 
Ac cum maris tempestates sunt , ex his vivunt cibis , quos e saxis partim eruunt , partim e terra evellunt ; nec tamen nisi sordidis pascuntur , et abjectis , quibus non facile alius piscis , nisi fame oppressus , vesceretur . 
Cum maris tranquillitas viget , in solo sabulo pabulum inquirunt , hincque pascuntur . 
Ceterum quo capiantur , ex aliis audire poteris . 
Ex avibus aquila maxime acres et acutos oculos habet . 
De quibus et Homerus ei conscius testimonio est , in Patroclea similem huic avi inducens Menelaum , cum requireret Antilochum , quem ad Achillem mitteret nuncium , tristem quidem , sed tamen necessarium , de morte eius amici , quem a se missum ad pugnam non amplius summe desideratum recepit Achilles . 
Caeterum aquila non solum sibi , sed hominum oculis utilis habetur . 
Nam fel ejus melle exceptum Attico et hebescentibus illitum oculis , visum quam acutissimum efficit . 
Luscinia avium argutissima , et tranquillo prae ceteris animo , suavissima et imprimis canora voce solitariis in locis cantillat . 
Ejus etiam carnes vigiliam fovere ajunt . 
Mihi vero , qui cibo vescantur hujusmodi , homines nec boni nec sapientes videntur . 
Sed illius etiam deorum atque hominum regis , ut Homero placet , nempe somni , privatio , infelix infelicis cibi munus mihi videtur . 
Gruum clangores pluvias arcessere fama est , earundemque cerebrum quippiam amatorium habet , utile ad conciliandam mulierum gratiam ; si modo bene animadverterunt , qui haec primi observarunt . 
Vulturum pennas si quis suffierit , facile serpentes e latibulis suis et cavis , ut audio , educet . 
Dryocolaptes nomen apud Graecos sortitur ab eo , quod facit ; nam gibbo et eminente rostro arbores percutit , et excavato in eis loco , pullos suos tanquam in nidum imponit , ad nidi instructionem non festucis inter se connexis egens , neque aedificatiunculis . 
Si quis lapide immisso ei foramen obstruxerit , ille ex his conjectura adsecutus insidias sibi paratas esse , herbam lapidi contrariam adfert , eamque lapidi opponit ; lapis velut offensus , et non facile ferens vim herbae , exsilit , atque rursus suave receptaculum pico aperitur . 
Dentices non solitarii sunt , nec solitudinem et segregationem a se invicem ferunt . 
Solent autem juxta aetatum discrimina degere : ac nimirum peradolescentes separatim a reliquis natant , ii quoque , qui sunt confirmatiori aetate , etiam inter se vitae communitate conjunguntur ; ita ut congruant proverbio , Aequalis aequalem delectat ; et praesentes praesentibus , tanquam iis quibuscum societas aut amicitiae conjunctio ex consuetudine usuque frequenti coalescit , delectantur . 
Adversus piscatores autem sic machinantur ; ut , cum piscator in eos cibum demiserit , congregati et in orbem consistentes inter se conspiciant , et quasi signo dato inter se admoneant , ne prope ad cibum accedant , neve demissum cibum attingant . 
Atque in hunc ordinem instructi permanent : sin autem solivagus ex alio grege accesserit , hamumque devoraverit , ac suae solitudinis praemio accepto subtractus fuerit , confidentiores efficiuntur , tanquam capi non possint ; sicque prae nimia fiducia negligentiores facti capiuntur . 
Per aestatem corvus exarescit siti confectus , et clamore ultionem testatur , ut fama est : cujus rei hanc causam afferunt , quod cum ad aquationem eum famulum suum Apollo misisset , ille , magna segete inventa adhuc viridi , frui volens granis frumenti , et expectans dum maturuisset , mandatum domini neglexit ; quam ob rem siccissimo anni tempore siti affectus suae morae dat poenas . 
Hoc licet fabulae simile , ob Apollinis tamen reverentiam dictum sit . 
Corvum sacrum et Apollinis pedissequum esse dicunt ; idcirco divinationibus praeditum fatentur , ejusque clamori dant operam , qui avium sedes , et clangores , et volatus ipsarum a dextra et sinistra cognoscunt . 
Corvi ova audio nigros efficere pilos . 
Qui vero capillitium suum sic adulterat , oportet oleum in ore compressum habeat ; nam nisi id fiat , simul cum pilis ei dentes nigri redduntur , vixque elui possunt . 
Merops avis contra , ut fertur , volat atque ceterae ; aliae enim omnes in anteriora oculos versus , illa vero retro caudam versus volat . 
Et profecto naturam volatus admiratione et insolentia pleni , quem facit hoc animal , summopere miror . 
Cum libidinis impetu plena est muraena , in aridum progreditur , et sponsi iniquissimi desiderio permota latibulum viperae maris intrat ; ibique ambo inter se colligantur , atque coitu implicantur . 
Vipera quoque mas , ajunt , stimulis libidinis concitata ad mare accedit ; et ut adolescens comessator cum tibia fores pulsat amicae , sic vipera mas sibilio edito amatam evocat , eaque mari exit , natura diversorum locorum incolas in cupiditatem unam et cubile idem cogente . 
Hominis mortui spinam medullam putrescentem in serpentem convertere ajunt , exoririque feram , et serpere animal immanissimum ex mansuetissimo : et bonorum quidem proborumque reliquias quiescere et quietem pro praemio habere ; quemadmodum etiam animae ipso bona , quae a sapientibus celebrantur : malorum vero hominum spinas post e vita excessum talia monstra parere . 
At id aut est totum fabulosum ; aut , si adhibenda ei fides sit , praemium meo judicio dignum suis moribus malus retulerit , qui serpentis pater efficitur mortuus . 
Hirundo significatione sua pulcherrimi temporis ostendit adventum . 
Eadem hominis studiosa est , cujus contubernalem se esse gaudet , et non vocata ad eum accedit ; ac cum ei rursus bonum videtur , discedit . 
Ceterum homines Homeri lege hospitalitatis eam tecto recipiunt , quae praecipit hospitem praesentem esse diligendum , discedere vero volentem dimittendum . 
Peculiarem respirationis modum , et amplius aliquid praeter caeteras animantes , capra habet . 
Pecuarii enim sermones et pastoritii eam auribus et naribus spirare testantur , sensuque ex omnibus bifidae ungulae animalibus acerrimo esse . 
Causam , quare id fiat , ignoro ; quantum autem novi , jam dixi . 
Quod si capra etiam Promethei opus est , quid sibi voluerit , ut talem fingeret , ipse sciverit . 
Viperae et aliarum serpentium morsus non carent remediis ; quorum alia propinari , alia inungi percipio . 
Incantationes etiam impactum nonnullis venenum mitigaverunt . 
Solum aspidis morsum insanabilem , omni medicina superiorem esse audio . 
Dignum sane hoc animal odio propter mali praesentiam . 
At fera scelestior , et quae minus vitari possit , mulier venefica ; qualem fuisse Medeam et Circen audimus : nam aspidum venena morsu duntaxat laedunt , illarum autem venena vel solo contactu necare feruntur . 
Canicularum marinarum tria sunt genera , quarum maximae quaedam inter cete robustissima numerari possunt : ex reliquis duobus generibus , quae in coeno degunt et ad cubiti mensuram excrescunt , aliud galeos , aliud centrina appellai solet ; quod colore varium est , galeos nominatur : reliquum genus qui centrinas appellarit , non errabit . 
Rursus varii molliore pelle , et capite latiore sunt ; centrinae parvi et pelle dura sunt , et capite acutiore , et coloris albedine ab illis differunt . 
Eisdem innati sunt aculei duri , et adversus omnia resistentes quorum alter capitis in juba , ( pinna dorsi ) ut ita dicam alter in cauda , atque venenatum quiddam habent . 
Postrema duo genera parvarum canicularum in coeno et luto capiuntur . 
Piscandarum ratio haec est : Album piscem illecebram ad eas captandas demittunt ; ex his si qua capiatur , ceterae omnes hoc videntes circa captam adsiliunt , ac eam dum hamo ex profundo extrahitur ad navem usque insequi non cessant . 
Invidia quadam hoc eas facere existimares ; quasi illa , quae capta est , sibi uni escam aliquam praedata alicunde esset : atque ex ipsis nonnullae in navem insilientes saepe sua sponte capiuntur . 
Pastinacae marinae radius ab omni medicina invictus exsistit . 
Etenim primum ut pupugit , statim interficit ; quod quidem ipsius telum vel rei maritimae peritissimi perhorrent : neque enim alius quisquam , neque vulneratrix ipsa medicinam facere potest , hoc scilicet dono soli quondam a diis hastae Pelei concesso . 
Cerastes serpens ferum animal , colore album , gemina supra frontem gerit cornua , cochleae cornibus similia , non similiter tamen atque illius tenera . 
Longe vero alia ratione in ceteros Libycos homines , ac erga nuncupatos Psyllos , cerastae afficiuntur ; illis enim infesti sunt , cum his foedere deviciuntur , pacemque servant . 
Enimvero Psyllorum gens ab eis si mordetur , non modo non sentit morsum , sed eos etiam , qui in id mali inciderint , facillime sanat ; si priusquam totum veneno corpus imbutum sit , ex ipsis quispiam vel arcessitus , vel sua sponte veniens , os suum aqua colluerit , et manus abluerit alteri , et utramque potionem propinaverit morso : sic enim is ex veneno statim tum convalescit , tum ab omni malo liberatur . 
Libyci item homines ajunt , Psyllum , cui sua uxor venerit in suspicionem adulterii , quique ex eo susceptos liberos adulterino sanguine natos suspicetur , experimenti causa in dolium cerastarum plenum infantem puerum conjicere ; sicque injiciendo , tanquam artificem aurum igni , ingenuitatem pueruli experiri : cerastas protinus insultare , acerbosque fieri , innatum malum puero minitantes ; eos ut puer attigit remollescere , unde Libycus ille se legitimum patrem agnoscit . 
Quin et aliarum serpentium , et phalangiorum hostes Psylli habentur . 
Haec vero si Afri comminiscuntur , non me , sed semetipsos fallunt . 
Apibus insidiantur atque inimica sunt haec animalia ; pari aviculae cum suis pullis , vespae , hirundines , serpentes , phalaenae . 
Illa quidem apes timent ; apiarii vero eadem abigunt vel conyza suffita , vel papavere adhuc viridi ante alveos posito stratove . 
Et ea ceteris quidem praedictis animalibus adversantur , vesparum autem captura ejusmodi est : ante earum nidos nassam appendi oportet , eique imponi parvulam membrada , aut exiguam maenam cum iope vel chalcide ; vespae autem voracitate , quae ipsis innata est , allectae , atque esca eas invitante , frequentes in nassam incidunt , qua circumdatae amplius retro volare nequeunt ; facilius autem tolluntur , si aqua conspergantur , vel igne admoto crementur . 
Apibus etiam insidiantur lacertae , et crocodili terrestres , quibus caedes hoc modo instruitur : farinam veratro subactam , aut tithymali liquore vel malvae succo suffusam spargunt ante alvearia : quam si isti , quos dixi , degustaverint , pereunt . 
Ranarum lutariarum sobolem facile tollit apiarius Vasci foliis , vel nucibus in earum lacum injectis . 
Phalaenae necantur noctu , accensa lucerna ante alvearia posita , et vasculis , quae oleo repleta sunt , infra lucernam collocatis ; ad lumen enim advolantes in oleum decidunt , et pereunt : sed alio modo non facile tolluntur . 
Pari cum farinam vino dilutam gustaverint , ebriae factae vertigine laborant , et jacentes palpitant , ac capientibus risum movent , atque sursum volare conantes surgere prorsus nequeunt . 
Hirundinem autem prae reverentia musicae non occidunt apiarii , quamvis id ipsis ex facili esset ; iisdemque satis est hirundinem prohibere , ne nidum prope alveos struat . 
Apes etiam oderunt quosvis foedos odores , et pariter unguenta , nec graveolentia tolerant , neque suavis odoris delicias amant ; quemadmodum puellae urbanae et modestae tetrum odorem contemnunt , et unguenti suavitatem detestantur . 
Seniorem Cyrum propter regiam , quam in urbe Persarum ( Persaepoli ) ipse adificaverat , superbiisse ajunt . 
Darius lautae aedificationis substructione , quam Susis omnium sermone decantatam struxerat , efferebatur . 
Cyro minori ex hortis , quos purpuratus ipse , et gemmarum fulgore ornatus , in Lydia sua manu consevisset , gloria magna cum apud omnes Graecos , tum apud Lysandrum Lacedaemonium , cum is in Lydiam ad eum venisset , fuit . 
Sed haec plus quam satis historici praedicarunt ; apum non item domos , solertiori ratione aedificatas , scripserunt : cum illi tamen in regiis aedificandis permultos vexarint ; apibus vero , ut nihil minus molestum , sic solertius nihil esse potest . 
Primum regum cellas eminentiore loco , magna laxitate amplas aedificant ; easque sepimento tanquam muro quodam , ad majestatem regiam tuendam , circumvallant . 
Ac ut aetate et conditione triplices sunt , sic tripartito suas cellas dividunt . 
Quaedam enim summa senectute affectae regiae aulae vicinae , proximae tanquam satellites et custodes , sunt ; post quas habitant natu minimae , et quae annum non excesserunt ; adolescentiores vero , et aetate confirmatiori , extimae manent : ita ut illae exacta aetate custodes regum sint ; eae autem quae aetatis firmitate robustiores existunt , tanquam murus quispiam , natu minimas sepiant . 
Opinio una est , apum reges non aculeatos esse : est rursus altera , eos robore aculeorum peracutorum armatos esse ; nunquam tamen eo neque contra hominem , neque contra apes uti , sed alio modo ipsis reverentiam erga se incutere ; quoniam non fas sit tantae nationis imperatorem malum admittere . 
Reliquas autem apes harum rerum periti testantur in conspectu suorum imperatorum aculeos submittere , quasi fasces , veluti imperio potestateque his cedentes . 
Jam vero hoc utrumque in illis regibus quispiam admirari possit : sive enim aculeo , quo laedant , careant , hoc eximium ; sive quo laedere possint , non laedant ; hoc vero longe praestantius est . 
Cum grues Thracias sedes et Thracia frigora relicturae sunt , frequentes congregantur ad Hebrum , et unaquaeque earum lapillo devorato , quem prandi et saburrae loco habeat adversus ventorum impetus , migrationem aggreditur versus Nilum caloris et hiberni istic victus desiderio incensa . 
Cum vero proximum est , ut migrare et ultra progredi ingrediantur , grus aetate maxime provecta , ter universum gregem circumeundo emensa , humi lapsa moritur ; eamque mortuam exinde sepultura reliquae adficiunt , et dein recta in Aegyptum iter faciunt , atque immensa maria alarum remigio transmittentes , nec usquam appellunt , neque interquiescunt . 
Aegyptios autem sementem facientes offendunt , et in arvis , ut ita dicam , mensam cibis adfluentem inveniunt , eaque hospitali , etsi non invitatae , fruuntur . 
In montibus , terra , marique nasci animalia nihil mirum ; nam materia , et nutrimentum , et natura horum causa est . 
Ex igne vero generatos volucres exsistere nuncupatos Pyrigonos , et in eo ipso igne vivere et ali , hucque et illuc volare , hoc admirandum est . 
Illud item admirationem excitat , cum ex igne nutricio egrediuntur , et frigidum coelum attingunt , statim exeunt e vita . 
Quae autem causa sit , igne ut nascantur , contraque aere extinguantur , aliis dicendum relinquo . 
Ceterae aves in coitu a maribus conscenduntur , ut ferunt ; hirundines non item , sed contrario quam reliquae miscentur . 
Causa cur id faciant , retrusa est atque abdita . 
Multi tamen ajunt eas sic coire , quod Tereum regem horreant , et timeant , ne quando latenter irrepens , novam tragoediam efficiat . 
Hirundinibus etiam a natura bonum meo judicio summum tributum est ; quod etsi acu eorum oculi uncti excaecentur , visum recipiunt . 
Quid igitur Tiresiam amplius celebramus , tametsi non hic , sed apud inferos , Homeri testimonio , inter manes sapientissimum ? 
Animalia ephemera appellantur , utpote nomen ex vitae mensura sortita ; generantur autem in vino , et vase aperto evolant , et , simulac lucem adspexerint , moriuntur . 
Concessit itaque illis natura , ut in vitam progrederentur ; sed malis , quibus vita referta est , eos cito liberat , nec suas calamitates sentientes , neque aliorum calamitatis testes . 
Ex aspidis quidem vulnere longo tempore quispiam sanus fieri possit , vel exsectionem membri , vel exustionem ignis fortiter patiendo , et necessariis medicamentis malum sistendo , ne serpat longius . 
Basiliscus vero etsi magnitudine palmi sit , tamen vel serpentem maxima illius adspectu non longo post intervallo , sed statim , exspirationis appulsu torrescit ; et si baculum , quem quispiam teneat , momorderit , baculi dominus necatur . 
Delphinorum studium erga artem musicam eorundemque amatorium affectum , partim Aegyptii , quibus adsentiuntur Lesbii ; partim Teitae celebrant . 
Arionem Methymnaeum quidem praedicant Lesbii : natatum vero pueri formosi cum delphino commemorant Teitae . 
Leonides autem Byzantius refert , in urbe Poroselene nuncupata , se , cum Aeolida navigando praeterveheretur , delphinum in illius urbis portu habitantem , civibusque hujus tanquam hospitibus suis utentem vidisse . 
Idemque ait hunc delphinum ab anicula ejusque marito educari , velut alumnum , solitum fuisse , refertosque irritamentis cibos illi ab eisdem suppeditatos . 
Simul vero cum eo educabatur seniorum filius ; et alebant illi ambos , et delphinum et filium suum ; ex quo convictu delphinus puerque mutuum inter se amorem clam conciliarunt , et decantatum illud et valde celebratum nomen ? 
( i.e. amor mutus ) ab utroque colebatur . 
Delphinus itaque urbem , quam dixi , veluti patriam suam diligebat , portumque tanquam domum suam amanter incolebat ; et suis nutriciis gratiam educationis persolvebat hoc modo : Cum aetate grandis factus esset , deque manu educantium cibus capere non haberet necesse , jam longius natando progrediens , et praedas marinas observans , partim eas sibi ad prandium habebat , partim suis educatoribus adeferebat ; quod illi cum scirent , hoc ceu vectigal libentissime exspectabant . 
Hoc unum erat commodum , cui et alterum accedebat : Nomen similiter delphino , ut puero , imposuerant : puer autem ex illa vivendi cum delphino consuetudine hanc collegerat fiduciam , ut in loco quodam eminenti stans illum appellaret , eumque appellans voce etiam demulceret ; ac sive ille cum alicujus navis remigatione contenderet , sive urinaretur , in alius gregatim errantes variis assultibus gestiens , sive fame pressus venaretur , ad puerum tamen tanta celeritate redibat , ut more navis vehementi undarum impetu impulsae ferretur , atque appropinquans ad suum amasium , exsultim luderet , nunc circum illum adnatans , nunc illum ipsum velut provocans , ad certamen se cum amasium suum alliciebat ; et , quod magis mireris , honore ei debeat , seque ei natando submittebat , veluti lubenter ab eo victus . 
Haec igitur celebrabantur , et navigantibus inter cetera urbis commoda spectaculum praebebant ac puero simul cum parentibus lucro erant . 
In Africa mulos vel caesos , vel siti animo deficientes , Archelaus ait , plerosque mortuos humi jacere projectos : saepeque magnam serpentium vim confluere ad eorum cadavera depascenda , easque basilisci exaudito sibilo , se statim in cavernas et sub arena abdere ; illum vero eo profectum tranquille prandere : postea vero quam pransus sit , sibilo repetito abire ; serpentes vero postea cadavera mulorum coenamque ex ipsis quam longissime fugere et detestari . 
Euboica historia huc perlata est , piscatores Euboicos aequalem portionem venatus piscium cum delphinis communicare : et piscationem ejusmodi esse audio . 
Tempore sereno opus est , quod si acciderit , de prora navicularum cavas quasdam laternas suspendunt , quae etsi ardentem ignem intra se habent , sic tamen lucem transmittunt , ut ignis quidem obtegatur , lumen vero transluceat ; easque ? ? 
vocant . 
Pisces splendorem timent , ac lumen haesitabunde intuentur ; atque ignari quid sibi velit , quod vident , propius accedunt , ut causam tanti sui timoris intelligant : deinde perterriti , aut ad saxum aliquod frequentes manent prae metu palpitantes , aut ad litus impulsi exsiliunt ; et de coelo tactis similes esse videntur , facileque jam est eos tridente percutere . 
Delphini cum ignem a piscatoribus incendi animadvertunt , seipsos ad subsidium iis ferendum comparant ; et illi quidem sensim remigant , ii vero formidine exteriores impellunt pisces , eorumque effugia reprimunt , ne qua elabi queant . 
Ex delphinorum igitur natatu , et piscatorum remigatione undique pressi , et quodammodo circumdati , sentiunt sibi nullum exitum patere , et istic permanent , ac magno numero capiuntur . 
Et delphini , velut repetentes communis laboris remunerationem sibi debitam ex illa piscatione , procedunt ; quibus capturae sociis bona fide et grato animo piscatores partem debitam praebent , si velint sibi denuo socios adesse et non vocatos et certos . 
Persuasum enim habent piscatores illi , si praedam cum delphinis non communicaverint , sibi hostes futuros , quos ante habuerant amicos . 
Mirificos quodam munere naturae cervus serpentem vincit , neque enim ipsum , tametsi hostis in latebram abditus , effugere potest . 
Etenim ille naribus suis in descensum cavernae incumbens vehementissime adspirat , et spiritu suo quasi illecebra trahit , invitumque producit , ac proclinantem foras mandere aggreditur ; idque hyeme facere maxime solet . 
Si quis etiam cervi cornu in scobem atterat , posteaque in ignem conjiciat , fumus inde proveniens undique serpentes , illius nidorem minime tolerantes , fugat . 
Inter ceteras animantes equus magno elatoque animo est . 
Enimvero magnitudo , et celeritas , cervicisque eminentia , et crurum facilis flexus , et ungularum sonitus cum ad fastum et superbiam inducunt ; tum maxime comata equa mollis est , et insolentia diffluens superbit , eamque ob rem ab asinis se iniri indigne fert ; at maximo gaudio completur , cum equo tanquam nuptiis sociatur , ob idque ipsum se plurimi esse arbitratur . 
Cujusmodi adfectus gnari , qui sibi mulos gigni volunt , equae jubam temere et sine artificio tondent , posteaque asinos admittunt : ea vero tum mariti ignobilitatem , cujus prius pudebat , patitur . 
Atque ejus rei Sophocles quoque meminisse videtur . 
De elephantorum solertia , item de venatione ipsorum , pauca e multis , quae alii protulere , dicta nobis sunt alibi . 
Nunc vero de studio , quo in musicam feruntur , disserere proposui ; deque obedientia eorum et ingenii facultate ad eas disciplinas adsequendas , quae ad discendum difficiles sunt vel homini ipsi , nedum tali belluae ante adeo ferae . 
Choream enim saltatoriam , ad numerum incedere , tibia cantantibus auscultare , sonorum differentias , vel tarditatem , vel celeritatem hortantium agnoscere edoctus novit elephas , isque accuratum ac praestat , neque aberrat . 
Sic vero natura non modo illum magnitudine eximium reddidit , sed et disciplina mansuetum atque tractabilem . 
Quod si insignem illam , quam discendo obediendoque praestat haec bellua facultatem apud remotas gentes , Indos , Aethiopes , aut Afros , describerem , forte alicui fabulam texere , et super ejus natura famae mendacia proferre videri possem ; id quod hominem philosophum , ac veritatis ex animo studiosum neutiquam deceret . 
Quamobrem mea tantum spectacula , et quae Romae gesta prius alii quoque in literas retulerunt , exponam , pauca e multis , quae tamen non exiguam animantium naturae commendationem afferunt . 
Elephanto sane ad morum mansuetudinem et facultatem erudito nihil mitius , nihil , ad id quod volumus , obtemperantius est . 
Sed primo ea , quae tempore etiam ( cui suus debetur honor ) priore gesta sunt , referam . 
Cum Tiberii Caesaris nepos , Germanicus , gladiatorum spectaculum edidit , plures jam grandes utriusque sexus elephanti Romae erant , e quibus deinde indigenae generati extiterunt ; quorum artus interea dum confirmabantur , peritus vir ad pertractandos eorum sensus animosque , mirabili quodam disciplinae genere eos erudiebat . 
Primum enim eos maxima lenitudine et mollitudine , cibos nimirum illecebris et varietate suavium invitamentorum refertos indulgens , ad disciplinam informabat , ut si quid esset agreste expelleret , ex feritate ad mansuetudinem et quasi ad humanitatem quandam transformaret : sicque eis moderabatur , ut , feritate expulsa , disciplinis et musicae studio operam darent , tibiarum tympanorumque sono nihil exterrerentur , fistulis oblectarentur ; pedum ingredientium strepitum , cantumque miscellaneum ferrent ; eos praeterea exercebat ad non formidandam hominum multitudinem ; illa vero virilis disciplina accedebat , non ad gravem plagarum ictum excandescere , coactos membrum aliquod concinne et ad saltandum flectere non iracunde , cum essent maximo robore praediti , incitari . 
Quis hoc non egregiae et generosae indolis argumentum dixerit , belluam hominis disciplinae et imperio , non adversam nec immorigeram se praebere ? 
Cum igitur magister elephantorum spectaculum ederet , ii tempore suo specimen dederunt , se recte institutos esse , illumque in seipsis erudiendis non operam perdidisse ostenderunt . 
Nam duodecim numero theatrum ingressi composito gradu incedebant , in diversas theatri partes divisi , ac molliter ingredientes toto corpore diffluebant , miro ornatu , nimirum stolis saltatoriis et floridis induti , solaque magistri significatione vocis ordinatim instructi , ut ferunt , gradiebantur ; ac vero rursus , si is hoc praecepisset , in orbem saltabant ; tum si subducere opus esset , statim id faciebant ; atque nunc flores pavimentum ornabant spargentes , idque parce et modeste , nunc pedibus terram pulsantes , concinnam et moderatam saltationem una consensione obibant . 
Damonem igitur , et Spintharum , et Aristoxenum , et Xenophilum , et Philoxenum , ac alios pulcherrime musica eruditos , inter paucos hujus peritos existimatos fuisse , mirificum quidem , at non certe incredibile , neque a ratione alienum fuit , cum homines essent rationis participes , valuisse vi intelligendi ac ratiocinandi . 
At vero animal rationis expers numeros et cantum percipere , formam et ornatum tenere , non a saltandi moderata elegantia aberrare , quae didicerit repetere posse ; hoc naturae donum est , simulque proprietas quaedam admodum singularis . 
Illa vero vel ad ridicule insaniendum prae admiratione spectatorem inducere possint , in theatri arena humiles spectare lectos convivales quasi stibadia eosque vario stragulo textili et magnificis operibus picto opertos , copiosae alicujus et vetustae familiae testimonium ; lauta item pocula disposita , et argenteas crateras , aureasque , permulta aqua repletas , mensasque magnificas e thyo et ebore perquam superbas tanto pane et carnibus exstructas , ut vel edacissimorum animalium ventrem implere potuissent . 
Omnibus ita abunde apparatis , convivae intromissi sunt elephanti , mares sex virili veste induti , totidemque feminae stola muliebri ornatae , decore epulis accubuere ; tum signo percepto in mensam promuscides tanquam manus temperanter porrexerunt , summaque cum moderatione epulati sunt ; neque ex ipsis quispiam visus est vorax , neque vel delicatioris vel majoris partis avidior , ut Persa ille apud aureum illum Xenophontem . 
Cum esset bibendum , unicuique cratera exhibebatur , et hi quidem promuscidibus potionem haurientes moderate bibebant ; deinde circumstantes leviter et festive , sine contumelia , aspergebant . 
Multa alia ejusmodi de natura horum animalium solertia atque admiranda ab aliis literis sunt mandata . 
Ego vero ipse elephantum in tabula literas Latinas promuscide recte atque ordine scribentem vidi ; verum tamen docentis manus subjiciebatur ad literarum ductum et figuram eum instituens ; dejectis autem et intentis oculis erat , cum scriberet : doctos et literarum gnaros animantium oculos esse dixisses . 
Quaedam propria lepori a natura ingenerata sunt . 
Palpebris patentibus somnum capit ; annos suos indicat , cavernas quasdam prodens : uno et eodem tempore quaedam in utero inchoata at imperfecta fert , alia parturit , alia modo peperit . 
Omne fere cetaceum genus praeter canes duce ad sibi moderandum eget , illiusque oculis ducibus ad videndum utitur . 
Is autem dux est , quemadmodum harum rerum periti testantur , longus piscis , colore albo , capite praelongo , angusta cauda . 
Huncne ducem unicuique cetaceo natura dederit , an amicitia quadam is adductus cetum ultro antegrediatur , haud scio plane ; sed id tamen factum naturae vi potius arbitrarer . 
Hic enim separatim nunquam ab illo natat , sed ante hujus caput antecedens , ipsius dux existit , ac veluti clavus . 
Etenim cuncta illi et providet , et praesentit , caudaeque extremo praemonstrat singula , et cetum contingit , et monet tum horribilia formidolosaque inhibet , tum cibaria conciliat , insidiasque a piscatoribus positas signo quodam suo ostendit , atque quem locum ipsum adire non oporteat , praesignificat , ne quando latenti alicui allisus petrae aut infixus funditus pereat . 
Quod mirum videri debet , minimam bestiam maximo ailii vitae causam afferre . 
Videtur autem , cum bellua hujusmodi ad nimiam pinguitudinem pervenit , amplius nec videre nec audire posse , carnium mole et videndi et audiendi viam obstruente . 
Nunquam autem cetus sine hoc duce apparet ; nam si is , quo ad necessaria utitur , perierit , illi quoque pereundum est . 
Chamaeleon animal non uno atque eodem colore proprio spectari aut cognosci solet ; sed furtim se subducit , eludens simul et praestringens intuentium oculos . 
Si enim nigro colore eum offendas , ille in viridem se convertit , tanquam vestem mutans ; deinde alius apparet , album colorem induens , veluti histrio aliam personam vel vestem . 
Quae cum ita sint , dixerit aliquis , naturam , etsi neminem recoquit , neque veneficiis instar Medeae cujusdam vel Circes immutat , etiam veneficam esse . 
Pompili pelagii pisces , et maris profundo gaudentes vel omnium piscium maxime , quos auditione accepimus , cognoscendi sunt ; sive ipsi terram male oderunt , sive haec illorum odio tenetur . 
Hi autem sic circum naves altum secantes , tanquam amicas , concursant , easque huc illuc saltantes stipant . 
Et homines quidem , qui navi vehuntur , quantum a terra absint , ( neque enim id scire ipsis necesse est) prorsus ignorant ; et ipsi etiam nautae a vero aberrare solent . 
At pompili , tanquam sagacissimi canes , qui propinquam praesentiunt praedam , sic terram non longe abesse , ante multo sentiunt : idcirco non tanto amplius studio navium tenentur , ut longius eas comitari velint ; sed quasi signo ad abeundum sublato , frequentes in altum redeunt . 
Unde naturae continentem , tametsi non facibus eam assecuti , sed a pompilis eruditi , propinquam esse sentiunt . 
Ruborem , pallorem , livorem , homini et bestiis cutem mollem habentibus , et minime villosis , accidere , nihil mirum ; tarandus vero se ipsum cum villis suis vertit , et innumeras colorum species cum summo videntium stupore reddit . 
Scythicum id animal est , dorso et magnitudine tauro simile ; ejus corium ne spiculo quidem penetrari potest , quamobrem eo Scythae sua scuta inducunt . 
Echeneis pelagius piscis , adspectu niger , longitudine cum mediocri anguilla aequandus , nomen a rebus , quas agit , habet . 
Navis enim secundo vento et plenis velis propulsae extremam puppim mordicus premens , tanquam indomitum atque effrenatum equum freno robusto inhibens , violentissime ab impetu reprimit , et constrictam tenet ; frustraque vela media turgent , frustra venti spirant , quae res vectores angit . 
Nautae vero rei causam intelligunt . 
Hinc nomen impositum pisci , quem ejus vim experti echeneida ( remoram ) appellarunt . 
Ars et doctrina curandi et medicamentis sanandi vulnera apud Homerum per manus vel ad tertiam usque aetatem traditur . 
Patroclum Menoetii filium Achilles Pelei filius medicinam docet , Achillem vero Chiron Saturni filius erudit . 
Disciplinas nimirum heroes tantum et deorum filii exercebant , et radicum naturam , varium herbarum usum , pharmacorum temperationem , cantiones tum inflammationibus tum reprimendo sanguini propitias , et alia quaedam noverant . 
Nonnulla etiam his inferiores tempore heroes ac dii invenerunt . 
Quibus quam natura parum egeat , elephantus docet ; cum enim vel hasta vel sagitta ictus est , oleae florem vel oleum ipsum gustans defixa tela expellit , atque hujusmodi ratione ad incolumitatem restituitur . 
Haec etiam proprietas ursae admiranda est . 
Nam neque catulum ( perfectum ) parit , neque quisquam mox a partu videns foetum , ursam edidisse vitalem foetum judicaret . 
Simul enim ac peperit , statim carnem illam informem , et nulla vitalis figurae vestigia nullamque animalis effigiem retinentem , amore complectitur , catulum agnoscit suum , ac eum in sinu gremioque fovet , et lingua fingit sua , et paulatim figurat , in artus efformat , atque ut adspicienti jam catulus ursae esse videatur . 
Tauris omnibus rigida et minime flexibilia exsistunt cornua ; eamque ob rem cornibus perinde armati furibunde appetunt , atque homines armis hostem feriunt . 
Erythraei autem boves mobilia similiter cornua ut aures habent . 
Aethiopica terra vicinum bonum et egregium habet , deorum illud lavacrum , quod Homerus oceani nomine celebrat . 
Eadem maximos dracones ad triginta passuum longitudinem progredientes generat , et nomen proprium non habent , sed duntaxat elephantorum interfectores ipsos nominant , et proveniunt ad summam senectutem . 
Hactenus Aethiopum sermones retulisse sufficiet . 
Phrygum historia quoque narrat , dracones ad magnitudinem decem passuum procedentes nasci , qui quotidie media aestate , qua hora jam forum hominum conventu plenum est , ex cavernis procedere soleant , et circa amnem Rhyndacum nomine parte voluminis ad terram adniti , reliquo erecto corpore , collo sensim extenso , et ore hiante volucres sua adspiratione tanquam amatoria illecebra ad se attrahere ; eas autem ex horum spiritus ductibus detractas cum ipsis alis in illorum ventrem illabi : et haec quidem illi ad occidentem usque solem peculiariter agunt ; postea autem seipsos occultantes gregibus ex pastione ad stabula redeuntibus insidiantur , multamque perniciem inferunt , ipsis etiam pastoribus saepe occisis , atque inde prandium sibi abunde comparant . 
Apuae pisces ex sese nec procreant nec procreantur , sed e limo enascuntur ; cum enim coenum in mari concreverit , valde et limosum et atrum efficitur , atque ex sua quadam voluptate , mirabili natura et genitali tepescit , atque in permulta animalia , nimirum apuas , immutatur atque convertitur . 
Eae autem sic in putrido luto et sordibus , tanquam lumbrici , generatae ad natandum maxime valent . 
Tumque mirabili causa quadam ad salutaria impelluntur , eo nimirum ubi ad tegendam vitam perfugia , et ad tuendam propugnacula habeant . 
Haec autem perfugia sunt scopuli magni et in sublime eminentes ? ? 
a piscatoribus dicti , hoc est , petrae in multiplices sinus tremebundorum fluctuum et saxifragarum undarum Veratione multo tempore excavatae . 
Haec ideo abdita eis perfugia natura indicavit , ne fluctibus convellerentur aut perirent ; debiles enim sunt ad resistendum , et infirmae contra fluctuum incursiones . 
Nullo cibo ad sese alendas egent ; namque ad vitam eis satis est mutuo linctu se lambere . 
Capiuntur autem verriculis subtili filo contextis tenuium staminum , inutilibus alioquin ob exilitatem ad aliorum piscium capturam . 
Si quis seu fortuito lacertum , seu consulto percutiat , et virga medium discindat , hujus partium neutra moritur , sed ab altera seorsum utraque pars dimidiata graditur , et duobus pedibus adrepens vivit . 
Deinde si coitio utriusque fiat quod saepe contingit duae separatae partes naturali colligatione veluti conseruntur : atque ex separatis duabus partibus unus idemque efficitur lacertus , et tametsi loci prius affecti vestigium cicatrix indicat , circummeat tamen et vitam pristinam retinet , et ei cetera persimilis est , qui talia nunquam perpessus sit . 
Serpentium venenum cum pestiferum est , tum multo aspidis pestilentius ; contra quae nemo salutaria praesidia facile inveniat , etiamsi ad dolores leniendos atque adeo ad liberandum ab illis ipsis sapientissimus sit . 
Sed in homine quoque incredibiliter perniciosum inesse venenum hac ratione deprehenditur . 
Si viperae collum caute et firmiter contineas , in osque ipsius diductum spuas , sputum in ejus ventrem delapsum tanta ei pernicie existit , ut vipera putrescat . 
Itaque hominis morsus vel homini ipsi est perniciosus , nulliusque animalis morsui de acerbitate concedit . 
Tempore astivo , quum messis collecta est , et spicae in area triturantur , turmatim congregantur formicae singulae binae etiam atque ternae accedentes , sedibus suis ac consuetis cavernis relictis , triticum et hordeum legunt , atque eadem semita vadunt ; aliae quidem ad colligenda grana eunt , aliae onus portant , et summa cum reverentia et modestia sibi invicem de via cedunt , inprimis vero expeditae onus gerentibus . 
Eximiae autem illae in cavernas suas reversae scrobibus frumentum et hordeum condunt in abdito loco , singula semina in medio exterebrantes : quod excidit , formicis pro prandio est , reliquum sterile est . 
Ideoque strenuae oeconomae et custodes illud machinantur , ne imbrium fluxu integra ista semina in fruges rursus exirent , et revirescerent ; atque inde in cibi inopiam et famem hyeme inciderent , et labor ipsis periret . 
Haec igitur , sicut alia dona , formicis natura benigne largita est . 
Aquila fonte ad potionem nunquam eget , nec pulverulentas volutationes quaerit , sed neque siti vincitur , neque adhibito exterius contra lassitudinem remedio utitur ; aquas autem contemnens et quietem , sublime fertur , et e longinquo altoque aethere acutissime cernit . 
Aquilae alarum crepitum simulac draco ferarum intrepidissimus auribus perceperit , statim se libenter abscondit , atque in latebras abdit . 
Pullorum autem ingenuitatem hoc indice experitur aquila ; eos ex aetate adhuc infirmos et implumes solis fulgorem intueri adversum cogit ; et si quis ad solares radios oculis nictetur , eum suspectum habens e nido expellit , atque deturbat : qui autem contra oculis immobilibus solem intuetur , citra suspicionem est , et legitimis adscribitur ; quia coelestis iste ignis generis incorrupta veraque sine inscriptione ipsis adsertio est . 
Struthiocamelis alis penna frequentibus instructus est , non tamen fert ejus natura ut in sublime tollatur ; sed currit citissime , et ab utroque latere alas explicat , quas ventus , velorum instar , expandit ; volare autem nescit . 
Otidem ex omnibus avem equorum studiosissimam esse audio . 
Cujus hoc testimonium est , quod cetera animalia sive in pratis , sive in angustis et humilioribus locis pascentia aspernatur ; equum vero ut conspexerit , magno cum gaudio ad ipsum advolans appropinquat , more hominum equini generis amantissimorum . 
Musca , animal audacissimum , si quando in aquam decidat , nec aquae resistere nec natare potest , ideoque submergitur . 
Si vero illam humore exanimatam extrahas , eique cinerem inspergas , atque in sole ponas ad pristinam vitam revocabitur . 
Gallum sive emptum , sive dono acceptum , si in corte tua et in gallinaceo grege alere ac retinere volueris , non temere ac fortuito solutum dimittes ; sin minus , fugitivus ad suos familiares et compascales se recipiet , etsi procul ab iis abfuerit . 
Quamobrem custodia eum munies , et vinculis occultioribus , quam quibus apud Homerum Vulcanus irretitur , eum coercebis , quod hunc in modum efficies : Mensam , super qua cibum capere soles , in medium ( cortis ) siste , et gallum ter circa ipsam circumferto , atque ita cum ceteris avibus domesticis liberum dimittito ; sic enim tanquam vinctus nusquam discedet . 
Ex animalibus tametsi salamandra non est quae ex igni nascuntur , quales sunt pyrigoni ; contra tamen hunc ire audet , contraque illius flammam veniens , tanquam adversus hostem quendam , sic eam expugnare aggreditur . 
Cujus rei testimonium opifices , quorum opera atque artificium igne nititur , adferunt . 
Nam quamdiu ex flammae splendore ignis flagrare , et artem fabrilem adjuvare videtur , hujusmodi animal ipsi negligunt . 
Cum autem ignis evanescit , ac restinguitur , frustraque folles flant , hoc sibi tum animal adversari praeclare intelligunt ; quare hoc ipsum pervestigant , atque investigatum ulciscuntur ; ignis autem postes iterum succensus fabrile opus , modo ut ante erat solitus alatur , juvare perseverat . 
Cycnus , quem non solum poetae , sed multi etiam solutae orationis scriptores , Apollinis ministrum faciunt , quid musica vel cantu possit , non habeo quod affirmem ; veteres tamen persuasum sibi habuerunt , cycnea , ut appellant , modulatione decantata , mox eum exspirare . 
Quod si ita est , liberalior in hanc avem natura , quam in homines bonos et honestos , fuerit , et quidem merito : nempe his laudem ac luctum a morte tribuunt alii , cycni vero ipsi sese vel laude vel luctu moribundi prosequuntur . 
De crocodili tum adulti tum recens ab ovo exclusi magnitudine , item de ejus lingua et maxillae motu , utram scilicet utri admoveat , non pauci tradunt . 
Hoc etiam aliqui in hoc animante observarunt , totidem ab eo pari ova , quot etiam diebus ovis soleat instar avis incubare , donec ea excluserit . 
Scorpium e crocodilo mortuo nasci audio ; eumque caudae aculeum habere veneno refertum perhibent . 
Eorum , quae nunc adferentur , fides , sive merentur eam , sive minus , penes Indos esto , quibus auctoribus haec ad nos fama dimanavit . 
Quamquam et Nicomachi filius cinamomi avis , suavissimo illi aromati cognominis , meminit , hanc Indi ad se eodem vocatum nomine cinamomum aroma adferre ajunt ; ubi vero , aut quomodo id proveniat , hominum nosse neminem . 
Aegyptii non ex aliquo humano invento clysteres et alvi dejectionem se didicisse , sed Ibidem horum ad dejiciendas alvos usum eos docuisse praedicant ; quomodo primum id conspicati edocti fuerint , ab alio discere poteris . 
Eandem , cum luna crescit atque decrescit , cognoscere audio ; atque etiam victum sibi diminuere vel augere juxta deae istius decrementum vel incrementum , aliunde me percepisse non inficior . 
Ex omnibus bestiis infestissimo ac periculosissimo aculeo pastinaca marina praedita est : cujus rei testimonio est ; si eum in arborem virentem et florentem infixeris , non cunctanter , nec aliquanto tempore post , sed potius e vestigio exsiccatur ; et si eo summam animalium cutem raseris , pereunt . 
Mus araneus , animal et ipse naturae e materia opus , quomodocunque aliter oberret , vivere potest , et amicam se ei praebet natura , nisi alius quispiam casus supervenerit , quo intereat ; at si in orbitam inciderit , veluti vinculo quodam caeco , tenetur , ac perit . 
Adversus morsum etiam ab eo inflictum remedio est arena ex rotarum transitu sumpta , quae vulneri illita illico sanat . 
Haec etiam de Aegyptia ibide audivi . 
Lunae sacra est ; totidem scilicet diebus ova excludit , quot illa et crescit et decrescit ; extra Aegyptum nunquam progreditur . 
Cujus rei causa est , quod Aegyptus omnium regionum , et luna errantium stellarum maxime humidae esse creduntur . 
Ibis sponte ex Aegypto non discedit ; et si quis vi atque impetu eam ex Aegypto abducat , illa quidem ex insidiatore ultionem capit , irritum ejusdem conatum reddens , mortem enim sibi inedia consciscens , inane id conantis studium esse ostendit . 
Graditur autem tardo gradu , et instar virginis ; nec eam ocyus quispiam ingredi videat , quam pedetentim . 
Ibides nigrae angues volucres ex Arabia Aegyptios fines ingredi prohibent , pro terra sibi amica propugnantes . 
Aliae vero ibides ex Aethiopia Nili alluvionibus serpentes Aegyptum appetentes conficiunt , iis obviam euntes . 
Quid alioqui prohiberet Aegyptios ex adventu serpentium perire ? 
Genus quoddam aquilarum ab aliis chrysaÃŽton , ab aliis stellare vocari audio ; raro autem apparet . 
Aristoteles ait ejus generis aquilam venari hinnulos , lepores , grues , atque anseres e cohorte . 
Maximam aquilarum eam esse credunt , ajuntque eam in Creta in tauros adsidue impetum facere , quod hunc in modum enarrant . 
Quum taurus inclinato capite pascitur , aquila in collum ipsius involans , rostro ipsum crebris et atrocibus plagis lacerat , qui proinde tanquam oestro actus incenditur , quaque pedes ferunt , fugere occeptat . 
Et quamdiu quidem per plana fertur , aquila se quietam tenet , atque illum observans supervolat ; cum autem taurum praecipitio proximum videt , alis in orbem actis , et ob oculos ejus expansis , conspectum eorum , quae ante pedes sunt , illi eripit , et , ut summa vi in illa praeceps agatur , efficit ; deinde istum invadens , ventrem ejus disrumpit , et praeda facile ad lubitum potitur . 
Alienam praedam humi stratam non tangit , sed suo labore partis oblectatur , neque socium sui laboris admittit ; postquam vero exsaturata est , tetrum anhelitum et pessime olentem spirans , reliquias praedae inutiles aliis relinquit . 
Aliae etiam ab aliis semotae nidificant , ne ob venationem contendere , et molestia adfectae saepe invicem istam reponere cogerentur . 
Genus aquilarum etiam in nutritores suos admirabilem charitatem retinet ; cujus rei exemplum est aquila Pyrrhi , quam ab omni cibo se prorsus abstinentem mortuo domino suo immortuam fuisse ferunt . 
Quod idem alumna viri privati fecisse dicitur , sese nimirum in medios rogos , cum dominus cremaretur , immisisse : sunt qui dicant non viri , sed mulieris , alumnam fuisse . 
Ex omnibus animalibus maximo studio in foetus suos existit : si quem ad eos accedentem conspexerit , eum impunitum non dimittit , sed alis Verat , et unguibus lacerat modice poenam ei infligens ; nam rostro non laniat . 
Mullus marinorum piscium voracissimus est , et in devorandis omnibus sibi obviis indubie immodicus . 
Horum nonnulli aspratiles vocantur , nomen trahentes a locis , quae minuta et tenuia saxa habent , et crebras inter haec algas , atque ubi limus et arena subsidit . 
Mullus hominum et piscium cadaveribus vescitur , et sordidissimis ac male olentibus valde delectatur . 
Accipitres non minus quam aquilae ad aucupandam habiles , neque magnitudine aquilis inferiores , de avibus longe hominum studiosissimi mansuetissimique habentur . 
Eos in Thracia auditione accepi ad hanc rationem cum hominibus per paludes societatem aucupandi coire : homines expansis retibus quiescere , accipitres autem supervolantes exterrere aves , ac intra retium ambitum compellere : Thraces si quas ceperint aves , cum accipitribus partiri , eosque tum ad aucupii societatem fidos habere ; sin cum his earum partem , quas ceperint , avium non communicaverint , aucupii sociis privari . 
Justae magnitudinis accipiter et integrae aetatis cum vulpibus pugnat , et saepenumero contra aquilas et vultures . 
A cordibus tanquam sacro quodam initiatus abstinet accipiter : idem hominem mortuum videns , ut ajunt , semper in inhumatum terram injicit : idque eum Solon , sicut Athenienses , facere non instituit . 
Quod si corpus attigerit , jejunus manet , neque si unus tantum aquam in sulcum derivat , aquam gustat ; quod sane existimet illi unico homini incommodare , sua nimirum potione aquam ex illius usu auferens : sin plures homines irrigant , videns affluentis aquae copiam , eam veluti potionem sibi ab ipsis oblatans libenter bibit . 
Accipitrum genus , quod nominatur cenchris , nulla eget potione ; est et alterum genus , montanum cognominant ; utrumque ardenti in feminas amore inflammatur , moreque hominum perdite amantium ab eas sectando non desistit . 
Si quo clam femina abscesserit , ex eo maximum capit dolorem , et clangorem fundit , eique similis est , qui vehementi amoris oestro adfligitur . 
Cum ex oculis laborant accipitres , illico ad saepes volant , et sylvaticam lactucam evellunt , ejusque acerbum et acrem succum expressum suis oculis instillant , et hoc pacto sanitati restituuntur . 
Hoc etiam remedio , quod ab avibus nomen traxit , medicos uti adversus dolores oculorum dicuntur ; neque homines discipulos avium audire recusant , sed id ipsum profitentur . 
Sacrilegium olim Delphis , cum in eum incurrisset accipiter , ejus caput convellens indicavit . 
Item nothi accipitres esse creduntur , si conferantur generi aquilarum . 
Ineunte vere Aegyptii accipitres deligunt ex omnibus duos ablegandos ad speculandas insulas quasdam desertas , quae Libyae adjacent ; illi autem ubi reverterint , alios volando praesunt . 
Interea Aegyptii pro peregrinatione illorum in Libyam festum agunt , nihil enim ab eis laeduntur . 
Cum ad eas insulas pervenerunt , quas illi duo speculati commodiores prae ceteris sibi judicarunt ; hic in multa quiete et tranquillitate pariunt , et excludunt , passeresque et columbas venantur , pullosque large alunt ; deindeque firmos ad volandum in Aegyptum diducunt , ad loca ubi nutriti fuerant , tanquam ad patrias sedes . 
Iulides pisces saxatiles sunt , quibus os veneni refertum est ; quemcunque piscem degustarunt , inhabilem ad edendum efficiunt . 
Piscatores cum squillam , quam media ex parte iulides exederant , cepissent , inopia pressi , et reputantes capturam haud vendibilem fore , postquam eam degustaverant , alvorum cruciatibus et tormentis adficiebantur . 
In piscatu urinatores et natatores etiam offendunt , ac re vera ut terrenae muscae frequentes eos invadunt , et morsu affligunt ; hasque repellere necesse est , aut ab eis demorsus cruciabitur ; in iis vero repulsandis totus urinandi et natandi labor perit . 
Lepus marinus comestus mortem saepe infert ; aut , si nihil aliud , ventrem acerrimis doloribus torquet . 
In coeno enim gignitur , et saepe una cum apuis capitur : specie cochleae tegmine carentis cernitur . 
Vultur humanum cadaver infestat , et tanquam in hostem incurrens vorat , atque hominem morti vicinum observat . 
Peregrinos etiam proficiscentes exercitus sequuntur vultures praesensione quadam , quippe qui noverint eos ad bellum proficisci et sciant , omne praelium stragem edere . 
Vulturem autem marem nunquam exstitisse ajunt , verum omnes esse feminas ; cujus rei hae volucres non ignarae , et pullorum inopiam timentes , ad gignendos pullos talia machinantur : Adversae austro volant : si vero auster non spirat , ad eurum oris hiatu se pandunt , et ventus eas foetas reddit et post tres annos pariunt . 
Vulturem quoque nidum contexere negant ; aegypios vero , qui inter vultures et aquilas medii sunt , et mares esse , et colore nigros ; quorum nidos reperiri audio . 
Vultures etiam ova non excudere intellexi , sed pullos parere , qui statim a partu sunt volucres ; quod ipsum etiam audivi . 
Milvi rapinis prorsus immodici sunt , et , si necessitas urget , frusta carnis macello empta , si ea auferre possint , invadentes rapiunt ; ea vero , quae Jovi sacrificata fuerint , nunquam attingunt . 
Harpa avis montana impetens animantium oculos effodit . 
Aegyptii corvi , Nilum accolentes navigantibus quasi supplices primum esse videntur , accipere quippiam flagitantes ; quod si quid eis detur , nihil molesti amplius sunt : sin autem horum , quae postularint , nihil impetraverint , collecti in navis rostro insidentes funes arrodunt ac vincula conscindunt . 
Corvi Libyci , quando homines sitis metu de aqua sibi prospicientes vasa sua ea complent , eaque in tectis posita aeri permittunt , quo aqua incorrupta conservetur ; tum illi rostrum , quoad ejus possunt , in vasa immittentes potant ; quum vero aqua defecit , calculos ore et unguibus apportant , atque in vas injiciunt ; iique ob pondus suum in fundum detruduntur , et subsidunt ; aqua autem compressa sursum fertur ; et sic corvi commode bibunt , arcano naturae instinctu edocti unum locum duo corpora capere non posse . 
Aristoteles ait corvos discrimen terrae , quae ferax , quaeque sterilis sit , novisse , et in feracem gregatim et magno numero ferri , in sterilem autem et infoecundum binos . 
Pullos suos enutritos insectantur , eosque ex nido suo unusquisque expellit ; quamobrem pulli escam quaerunt , genitoresque suos minime alunt . 
Ex piscibus pungendo venenum emittunt , nec tamen mortem inferentes , gobius , draco , et hirundo ; pastinaca vero radio illico occidit . 
Leonides Byzantius refert , hominem piscium naturae et differentiae ignarum , quum e reti pastinacam surripuisset , eamque infelix passerem esse opinaretur , in sinum conjecisse , eoque pacto , ut lateret , abivisse , tanquam si rem pretiosam invenisset , et lucrosum sibi in venditionem furtum fecisset ; illam autem compressum , prae dolore immisso aculeo , hominem rupisse , miserique furis viscera effudisse , et sic cum pastinaca istum mortuum jacuisse , manifestum indicem eorum , quae ignarus perpetraverat . 
Corvum de audacia aquilis nihil concedere diceres . 
Iste enim non adversus pusilla animalia dimicat , verum adversus asinum et taurum , in quorum cervicibus considens , eosdem percutit , et multorum oculos effodit . 
Pugnat etiam cum aesalone , ave robusta ; quam si viderit cum vulpe dimicare , eum adjuvat , nam cum vulpe amicitiam colit . 
Maxime autem cunctarum avium multos clangores , et varias voces fundit , nam institutus humanam vocem emittit ; vox autem ejus alia est ludentis , alia serio agentis ; et si responsa deorum ferat , sanctam et fatidicam vocem fundit . 
Aestivo tempore alvi relaxatione se laborare corvi non ignorant , atque idcirco ab humidis alimentis abstinent . 
Aristoteles scribit animalium alia vivos foetus , alia ova , alia vermes parere : vivos quidem foetus homines , et reliqua animalia , quae pilis teguntur ; et ex aquatilibus cetacea ; quorum illa quidem fistulam habent , branchiis vero carent , ut delphinus , et balaena . 
In Mysia boves onera vehunt , et cornibus carent . 
Dicuntur autem eorum greges sine cornibus esse neutiquam propter frigus , verum ob eorum peculiarem naturam ; atque argumentum in promptu est : in Scythia enim boves cornibus non carent . 
Ego vero audio quendam in historiam contulisse , quod apes in Scythia frigore non offendantur ; et Scythae mel non extraneum , sed vernaculum , et indigenas favos ad Mysos venum exportent . 
Ne quis tamen aegre ferat , me Herodoteis contraria scribere : nam qui haec retulit , rem cognitione compertam declarare , non vero ea , quae ex incerta fama acceperat , se narrare testabatur . 
Scarum solum ex marinis piscibus cibum ad os revocare audio ; sicut balantia animalia , quae ruminare dicuntur . 
Catella in mari ore parit , et foetus ore denuo recipit , eademque via vivos et incolumes rursus evomit . 
Muris jecur mirum atque incredibilem in modum , crescente luna , fibram quandam quotidie sibi progignit usque ad plenam lunam ; deinde , luna decrescente , fibram pariter evanidam reddit , donec in unum corpus vix conspicuum evanescat . 
In Thebaide cum grandine pluit , mures apparere audio , qui partim etiam nunc coenum limosum , partim jam caro existunt . 
Quum ipse a Neapoli , Italiae urbe , versus Dicaearchiam iter facerem , ranae per pluviam in me delapsae sunt , quarum anterior pars binis pedibus innixa repebat ; posterior vero adhuc informis , et tanquam e coeno humido coalita trahebatur . 
Bubulum genus utilissimum est , et hominibus maxime prodest , cum ad societatem rei rusticae , tum ad vecturam variorum onerum , lacte etiam homines satiare valet , et aras exornat , ac publicos coetus exhilarat , atque solemnes epulas praebet . 
Bos quoque mortuus res eximia est , et magni facienda ; siquidem ex istius reliquiis nascantur apes , animalia maxime sedula ; et mel , quod ex fructibus optimum et dulcissimum est , hominibus parantia . 
Leo homini Mauro itineris socius est , et aquam de eodem fonte bibit . 
Audio etiam leones Maurorum domos adire , quando venatione frustrati magna fame premuntur ; et si vir adsit , leonem arcet , et vi eum abigens repellit ; si vero ille abfuerit , et sola uxor domi fuerit relicta , ea sermone pudorem commovet idoneo , illum , ne ulterius procedat , inhibet , atque in ordinem redigit increpans , ut se contineat , ne fame effervescat . 
Intelligit utique linguam Maurusiam leo . 
Sensum autem verborum , quibus mulier leonem increpat , hujusmodi esse ipsi narrant : Nunquid te pudet , leo , cum sis rex animalium , meum tugurium ingredi , et mulieris opera indigere ad vitam sustentandam , atque instar hominis corpore male adfecti ad muliebres manus respicere , ut misericordia et commiseratione ea , quibus indigeas , adsequaris ? 
quem oporteret ad montana loca contendere adversus cervos , bubalos , et reliqua animalia , quae leonibus lautum prandium praebent ; verum , infelicis caniculae instar , ab aliis victum quaeritare satis habes . 
Et mulier quidem talia fatur . 
Leo autem animo adflictus , et pudore repletus , placide et humi oculos demittens discedit , aequo jure victus . 
Quum vero equi et canes propter convictum comminantium hominum sermonem intelligant , et timeant ; nequaquam mirum mihi videtur , Mauros qui simul cum leonibus degunt , atque educantur ab iisdem intelligi . 
Adfirmant enim Mauri , se infantes suos aequali atque pari victus ratione , atque leonum catulos alere , et uno eodemque cubili ac tecto adeoque feras linguam , quam commemoravi , intelligere , nec incredibile , nec absurdum est . 
De equo Libyco Libyas talia narrare audio : Eos quidem equorum velocissimos esse , nullo vero laboris sensu affici ; graciles quoque nec corpulentos , et idoneos ad sustinendam negligentiam dominorum ; qui nullam curam iis adhibent , neque eos , postquam labore fatigati fuerint , strigile perfricant , nec eis volutabra conficiunt , nec ungulas purgant , nec jubam pectunt , nec capronas implicant , neque fessos lavant ; sed simulatque constitutum iter confecerint , ex equis desilientes eosdem ad pastiones dimittunt . 
Ipsi Libyes etiam graciles sunt , et squalore sordidi hujuscemodi equis etiam vehuntur . 
Medi autem luxuriae dediti sunt , atque ejuscemodi illorum equi ; quos magnitudine , specie corporis , et ornatu , ac exteriore cultu atque deliciis una cum dominis delectari diceres ; sentire videntur magnitudinem et pulchritudinem suam itemque se magnifice esse exornatos . 
Eadem de canibus nunc etiam in mentem veniunt . 
Cretica canis levis atque agilis , et cursibus montanis adsueta est ; ejuscemodi etiam Cretenses se praestant , et vulgo esse creduntur . 
Canum vero animosissimi sunt Molossi , quoniam ejusdem regionis incolae ejuscemodi sunt . 
Vir autem Carmanius et canis natura adeo feri sunt et rigidi , ut mansuefieri nequeunt . 
Naturae animantium haec etiam singularia sunt : Suem neque ferum , neque cicurem in India nasci Ctesias refert , atque oves Indicas caudas cubitum latas habere alicubi narrat . 
Formicae Indicae , quae aurum custodiunt , Campylinum fluvium nunquam transeunt . 
Issedones vero appellantur et sunt , qui eandem regionem cum illis incolunt . 
Testudo terrena cum serpentem comedit , origano vescitur , et mali immunis redditur , quod comestum ipsam prorsus interimeret . 
Columbam autem avium maxime pudicam atque in re venerea temperantem esse audio ; nunquam enim a se invicem distrahuntur , neque femina a conjuge , nisi casu quodam , neque mas a femina , nisi viduus fiat . 
Perdices vero libidine intemperantes sunt , ideoque nata ova disperdunt , ne pullis educandis occupatae feminae rem veneream cum maribus negligant . 
Lupis fluvios transnatantibus , ne vi atque impetu fluctuum evertantur , singulare fulcimentum natura excogitavit , eosque docuit , ex iis , quae difficilia sunt , facillimum exitum ; caudas invicem mordicus tenentes , contra fluctus tendunt adversi , et sine ulla difficultate ac tuto transnatant . 
Asinabus rudendi vocem naturam negasse ajunt . 
Hyaenas vero canes mutos reddere , cum umbram in ipsos conjecerint , eadem praebuit . 
Suavis odor et unguentum vulturibus mortem adferunt . 
Cycnis etiam cicuta lethalis est . 
Camelum autem quantopere reformidet equus , Cyrum et Croesum expertos fuisse ajunt . 
Pullos equarum , quos nondum plene nutritos matres reliquerint , veluti pupillos , aliae equae miseratae cum sua sobole educant . 
Cornices sibi invicem fidelissimae sunt , et , postquam sibi sociatae fuerunt , se mutuo vehementer amant ; neque eas inverecunde aut fortuito misceri quispiam videat . 
Narrant autem harum rerum periti , si alterutra moriatur , alteram superstitem viduam permanere . 
Audio etiam veteres in nuptiis post hymenaeum cornicem invocasse , hocque concordiae signum illis , qui liberorum quaerendorum causa convenissent , dedisse . 
Qui sedes avium et volatus observant , cornicem si sola apparuerit captantibus auguria inauspicatam esse dicunt . 
Quoniam vero cornici noctua infesta est , noctu illius ovis insidias molitur ; cornix vero interdiu noctuae ovis insidiatur , non ignorans oculos ejus tunc hebetes esse . 
Erinaceum terrestrem nec imprudentem , nec imperitum parandorum in vitae usum fructuum natura reddidit . 
Quando quidem enim cibo , qui per annum duret , indiget , neque quodlibet anni tempus fruges producat , illum in locis , ubi ficus exsiccantur , se volutare ajunt , et transfixas ficus , quae non paucae spinis inhaerent , facile portare , easque in caverna congestas servare , ut inde promere queat , quum extrinsecus fructus colligere non possit . 
Animalia etiam maxime fera cum iis , quae opem sibi ferre queunt , pacem ac foedus habent , et ab ingenita sibi malitia propter mutuum commodum remittunt . 
Crocodilus dum hians natat , sanguisugae eum infestant et dolore adficiunt ; quod sentiens ille trochilo medico indiget . 
Cum igitur sanguisugis os ejus refertum est , ad ripam prodiens adversus radios solis hiat . 
Trochilus autem rostrum in fauces illius inserens sanguisugas extrahit ; idque crocodilus patienter sustinet opem sentiens , atque inmotus manet ; et trochilus quidem prandio potitur sanguisugis , crocodilus vero ope trochili fruitur , eique istam mercedem rependit , quod ipsum non laedat . 
Monedulas erga se beneficas existimant Thessali , Illyrii et Lemnii , iisque ut victus publice praeberetur , civitates eorum decretum fecerunt ; quoniam locustarum fruges eorum vastantium ova perdere , earumque sobolem perimere solent . 
Ea ratione profecto magna ex parte locustarum nubes minuuntur , eorumque quos commemoravi , fruges aestivae manent incolumes . 
Grues in Thracia , quae cunctarum regionum maxime frigida et tempestatibus obnoxia est , gignuntur ; amant tamen regionem , in qua natae sunt , amant etiam se ipsae tribuentes aliquid sedibus patriis , tribuentes etiam aliquid suae saluti . 
Nam per aestatem quidem ibidem manent ; medio vero autumno in Aegyptum et Libyam et Aethiopiam trajiciunt ; et tanquam terrae circuitum noverint , et aÃŽris proprietatem , ac temporum diversitatem , omnes proficiscuntur quum hyemem tepidiorem illic traduxerint , diesque sereni et tranquilli illucescere coeperint , iterum redeunt unde venerant . 
Duces volatus , qui ejusdem itineris experientiam habent , constituunt , nempe , ut verisimile est , seniores ; ad agmen claudendum eosdem quoque deligunt ; in medio autem juniores locantur . 
Observato autem vento secundo sibique favente atque a tergo adspirante , illo etiam itineris duce utentes , qui in partem anteriorem impellit ; et tum quidem figuram triangularem angulis acutis suo volatu designant , quo in aÃŽrem incumbentes eumque findentes , facillime iter suum conficiant . 
Hac ratione aestatem atque hyemem exigunt grues ; homines vero mirantur prudentiam regis Persarum ad deprehendendam coeli commoditatem , Susas et Ecbatana celebrantes , atque ejusdem regis ultro citroque migrationes pervulgatas . 
Quando autem forte aquilam in se irruentem conspiciunt , in orbem coactae seque condensantes mediumque lunatum efficientes , comminantur , tanquam in aciem adversus eam proditurae ; quo fit , ut percussis alis illa recedat ; hae autem rostra tergis praevolantium fulcientes volatum suum deinceps quodammodo colligant , laboremque sibi tolerabilem reddunt , modo sibi invicem incumbentes . 
Quando vero in remota regione quietem nactae sunt , noctu reliquae quiescunt et dormiunt ; tres autem vel quatuor reliquas custodiunt , et , ne custodes somno opprimantur , unico pede innituntur , et in altero , quem sublimem habent , lapillum unguibus firmissime et summa cautione tenent , ut , si quando somnus obrepserit , lapillus cadens strepitu eas excitet . 
Lapillus autem , quem grus volatura pro saburra devorat , est auri index ; eumque , quando velut ad portum adpulsa , ac in locum , quem petebat , pervenit , rursus evomit . 
Si gubernator navis alto in mari constitutus viderit grues inde quo volatum intenderant redeuntes , intelligit ex adverso ventum imminere , et avium discipulus factus ipse quoque navigationem reflectit , et navim servat . 
Earum gubernandi rationem hominibus regendi respublicas doctrinam primum dedisse ferunt . 
Columbae in urbibus cum hominibus frequentes habitant , et valde mansuetae sunt , et ante illorum pedes versantur ; at in locis desertis eos aufugiunt , neque eorum conspectum patiuntur . 
Fidunt enim multitudini , seque nihil grave per illam passuras probe norunt ; ubi vero aucupia , retia et insidiae parantur , non amplius absque metu degunt : ut de eis dicam , quod olim dixit Euripides . 
Perdices quum partui vicinae sunt , aream quam vocant e quibusdam festucis sibi componunt . 
Contextus autem cavus est , et ad incubandum accommodatus ; eique pulverem infundentes molle quiddam velut cubile efficiunt , atque in id ipsum ingrediuntur : dein se desuper fruticibus occultantes , ut aves rapaces et aucupes evitent , summa quiete incubant : tum ova eidem loco non committunt , verum in alium locum quasi migrantes ea important ; timent enim ne deprehendantur , si in eodem loco commorentur . 
Aliis igitur locis nidificantes , pullos etiam nunc teneros avehunt et fovent , et suis alis tepefaciunt , pennisque tanquam fasciolis involvunt ; pullos vero non lavant , sed pulvere respergentes nitidos efficiunt . 
Si perdix aliquem ad nidum accedentem , sibique et suis pullis insidias molientem conspexerit , tum ad pedes aucupis prostrata spem praebet se abjectam capi posse ; et auceps quidem se inclinat versus praedam , perdix vero se convolvens commodum elabitur ; cumque illum a nido avertit ac abduxit , seque vanum illius laborem elusisse sentit , magna jam fiducia venatorem hiantem relinquens , sursum volat ; atque ab insidiis tuta pullos appellat , qui maternam vocem agnoscentes eo advolant . 
Cum ex sese ova paritura est , occulte latens uspiam maritum fallere conatur , ne ejus ova frangat ; quoniam is eo usque libidinis insania flagrat , ut matrem alendis liberis operam navare non permittat . 
Adeo perdicum genus libidine furit , ut cum feminae incubiturae ipsos reliquerint , mares animo inflammato concupiscentes res venereas , vehementer inter se ira incendantur , mutuaque Veratione acerbissime affligantur ; victusque feminarum vice venerem patiatur , quoad ipse quoque victor alterius eandem flagitiosam libidinem in victum exerceat . 
Invidiam rem exsecrandam esse inquit Euripides , eaque laborant etiam nonnulla animalia . 
Stellio , ut Theophrastus ait , simulatque senectutem exuerit , se convertens , eam deglutiens abolet ; eadem autem comitiales morbos pellere existimatur . 
Cervum etiam non fugit dextrum suum cornu magnum usum hominibus praestare , idque ipsum ne isto quispiam frueretur , prae invidia in terra confodit atque occultat . 
Equa etiam non ignora se una cum pullo amoris veneficia parere ; simulatque igitur pullus editus est , carunculam in pulli fronte innatam , quam hippomanes vocant , devorat . 
Eamque praestigiatores dicunt vim habere alliciendi ad insanam coitus cupidinem , atque oestrum venereum efficiendi et excitandi ; idcirco equa hasce praestigias hominibus , qui eas ceu praecipuum aliquod remedium adsequi conantur , invidet . 
Et quidni ? 
In mari rubro , sinu Arabico , piscem gobio perfectae aetatis non minorem nasci Leonides Byzantius ait ; oculis vero , atque ore carere citra morem piscium ; branchias tamen habere et capitis formam , ut conjicere licet , etsi figura minus expressa ; subtus vero in ventre formam quandam sinus leviter impressam apparere , quae smaragdi colorem refert , eamque oculorum et oris loco ipsi esse idem ait . 
Quisquis autem hunc piscem gustaverit , se suo sibi malo eum piscatum fuisse sentit . 
Vis autem mali ejusmodi est : Qui gustaverit , intumescit , dein ventre ejus prae tumore disrupto moritur . 
Verum etiam ipse physalus captus poenam luit : primum enim cum extra aquam est , inflatur ; et si quis eum tetigerit , magis magisque intumescit : tumque si quis eum contrectare perseverat , prae putredine totus , tanquam aqua intercute laborans , perlucidus fit : denique moriens disrumpitur . 
Si quis autem eum vivum in mare rejiciat , more inflatae vento vesicae supernatat . 
Physalum autem ex hoc adfectu appellatum fuisse idem ait . 
Vitulum marinum coagulum suum , ne comitiali morbo laborantes eo sanari possint , devorare audio . 
Invidum hercle animal est vitulus marinus . 
Pelecani conchas in fluminibus comprehensas deglutiunt , easque in imo stomacho calefactas rursus evomunt ; et ex testis calore diductis , ut fieri solet , quando coctae sunt , carnes in cibum eruunt . 
Lari aves etiam , ut Eudemus scribit , cochleas sublimes rapiunt , easque in altum sublatas magna vi ad saxa allidunt . 
Eudemus scribit ursam in Pangaeo Thraciae monte lustrum leonis custodibus vacuum invasisse , ejusdemque catulos , quia adhuc parvuli erant nec se tueri poterant , interemisse . 
Quum autem leo et leaena alicunde ex venatu revertissent et catulorum caedem factam vidissent , acerrimo , ut par erat , dolore affecti ursam insequebantur ; haec vero metu perculsa quantum pedibus poterat , in arborem conscendit , ibique eorum insidias declinare contendens consedit . 
Cum autem isti videbant se eam ulcisci non posse , leaena quidem custodiam non intermisit , sed insidias ursae moliens , sursumque versus sanguinariam adspiciens , ad arboris truncum consedit ; leo vero quasi inops consilii atque moerore perturbatus , instar hominis angebatur , et in montibus vagans virum arbores secantem offendit , cui timore perculso securis e manu decidit ; eumque leo adulabundus seseque attollens blande , quantum poterat , excepit , et lingua faciem ejus abstersit : quamobrem homo confidere coepit ; atque leo ipsum cauda amplexatus ducebat , neque ei , ut securim relinqueret , permittebat , sed , ut eam tolleret , pede suo indicabat : et cum ejus indicium homo non intelligeret , leo securim ore cepit , eamque illi porrexit , atque ipsum ad lustrum suum perduxit : idque leaena videns , ipsa quoque accedens homini indicium fecit , et cladem miserabilem respiciens , oculos versus ursam adtollebat . 
Quod homo considerans , leones ab ursa injuria adfectos esse conjecit , et quantum viribus poterat arborem exscindit ; eaque eversa fuit , ursam vero praecipitem in terram actam dilaniarunt leones ; atque hominem illaesum et incolumem in locum , ubi prius eum obvium habuerat , reduxit leo , et materiae , quam antea caedebat , reddidit . 
Aegyptiarum ferarum , aspidis et ichneumonis , pugna hujusmodi est . 
Hic quidem non inconsulte nec temere adversus hostem in certamen descendit ; sed tanquam vir omni armorum genere accinctus , in luto se involutans , eoque adglutinato se obducens , idoneum scutum et loricam habere videtur . 
Quod si lutum ei non praesto sit , aqua se lavat , et madidum adhuc in profundum sabulum injiciens , ex improvisis rebus arma ad se defendendum ingeniose comparans , pugnam aggreditur ; summas autem nares suas teneras , et aspidis morsui quodammodo opportunas , caudae suae flexu septus tuetur : hoc enim facere solet . 
Quod si aspis eas adsequi possit , hostem interimit ; sin minus , frustra dentes contra lutum exercet : contra autem ichneumo illi ex inopinato antevertens aspidis fauces comprehendit , eamque stangulat . 
Qui vero prius morsu alterum praeverterit , victor existit . 
Ciconiae parentes senio adfectos sponte sua et magna cura alunt ; etsi nulla hominum lex id illas jubeat , verum ad hoc istas impellit naturae praestantia . 
Ipsae quoque suos pullos amant , cujus rei argumentum hoc est : cum adulta indigeat nutrimento , quod involucribus adhuc et teneris pullis in nido apponat , nec illud forte aliunde comparare possit , hesternum cibus evomens eos nutrit . 
Quod ipsum ardeas et pelecanos facere audio . 
Ad hoc etiam audio ciconias et grues frigoris injuriam simul effugere , et hiberno tempore exacto , quum ad sedes suas remigraverint , cum illas , tum has nidos suos rursus cognoscere , sicut homines domum . 
Alexander Myndius ait , ciconias pariter viventes , cum ad senectutem pervenerint , ad Oceanitidas insulas profectas ex avibus in homines converti , idque pietatis erga parentes praemium adsequi . 
Fortasse et ego existimem , diis volentibus , illud genus hominum , qui istic degunt , pium et sanctum haberi ; siquidem in aliis sub sole regionibus ejusmodi gens vivere ( non ) poterat . 
Neque istud figmentum esse putem . 
Quid enim hoc comminisci Alexandro profuisset ? 
Hominem sapientem certe non decebat ne maximo quidem lucro proposito mendacium veritati anteponere ; nedum incidere in reprehensionem , quae prorsus nihil lucri ipsi adferret . 
Si luti facultas sit , id hirundo unguibus fert , nidumque ex eo fingit ; sin minus luti facultas ei detur , teste Aristotele , aqua se conspergit , atque in pulverem se abjiciens , pennas luto mergit ; idque post eis agglutinatum rostro minutatim auferens propositum sibi nidum struit . 
Pulchre etiam intelligit , quod si teneros , ex pennisque nudos in duris fruticibus pullos requiescere sineret , dolore premerentur ; quamobrem in ovium tergo considens floccos lanarum evellit , indeque suis pullis nidum quam mollissime substernit . 
Aequos mater hirundo pullus suos reddit , aequalem portionem in esca ipsis distribuenda observans ; neque enim unam eandque , quae omnibus nutriendis sufficiat , adferre potest ; sed pusillum et pauxillum cibi adduxit . 
Primum in lucem editum primum pascit , deinde ab illo secundum , tertium tertio loco partum alit , sicque deinceps usque quintum progreditur ; neque enim plures quinque ferre in utero atque parere solet . 
Ipsa interim non amplius cibi capit , quam quem in nido praeterlapsum consequitur . 
Hujus pulli , similiter atque canum catuli , tardum visum accipiunt ; verum mater iis herbam adfert , qua admota visum sensim adipiscuntur ; dein paulum quiete confirmati ad volandum habiles e nido ad pastum evolant . 
Hujus herbae homines quamvis compotes fieri summo cupiant opere , nunquam tamen in hac parte eorum studio satisfactum est . 
Upupae ex avibus maxime ferae sunt , mihique videntur , propter memoriam eorum , quae inter homines passae sunt , atque odium feminei sexus , in desertis et celsis rupibus nidum construere ; et , ne homines ad pullos suos accederent , luti vice humano stercore nidum illinunt , foetore et gravisolentia animal sibi infensum arcentes et repellentes . 
Cum in deserta parietis parte in lapidis rima vetustate acta haec avid peperisset , et parietis curator , pullis intus observatis , luto rimam obduxisset , upupa post reditum videns murum obstructum , herbam attulit et luto admovit : quo statim dissoluto , illa ad pullos suos accessit , et inde ad pastum rediit . 
Et cum idem ille rursus parietem obduxisset , avis hac ipsa herba denuo eum reseravit ; atque id tertio factum est . 
Itaque custos parietis , re animadversa , herbam istinct auferebat , sed ad aperiendos thesauros nihil ad se pertinentes . 
Peloponnesus leones non gignit . 
Idque , ut versimile est , erudita mente animadvertens Homerus , Dianam istic venantem canens , dixit , eam incessisse per Taygetum et Erymantum , Oblectantem se apris et velocibus cervis.Quoniam montes isti leonibus carent , eosdem non memorat , et summa quidem cum ratione . 
In mari rubro piscis nascitur , eumque quantum norim Perseum accolae vocant . 
Graeci quoque illum eodem nomine appellant , atque Arabes perinde ut Graeci ; isti enim etiam Perseum Jovis filium celeberant , a quo hunc piscem nomen traxisse praedicant . 
Is pari magnitudine est cum anthia maximo ; adspectu similis est lupo ; rostrum habet leviter aduncum , et cingulis auro adsimulatis distinctum , quae a capite exorientia per transversum feruntur , et ad ventrem usque pertinent ; frequentibus et permagnis dentibus munitus est . 
Omnes pisces vi et corporis robore antecellere dicitur , neque audacia ei deest . 
De piscatione ejus et captura alibi dixi . 
Pinna marinum animal e genere concharum est . 
Hiat autem dissidentibus utrimque conchis , et carunculam ex se protendit , quae escae instar est piscibus adnatantibus . 
Illam comitatur cancer , qui una cum ipsa alitur et pask . 
Cum igitur piscis adnataverit , cancer eam levi morsu admonet ; tumque pinna magis magisque conchas aperit , et adnatantis piscis caput intra eas recipit comprimitque ; et piscem ita captum in cibo consumit . 
Hominis eruditi haec etiam nosse refert . 
Cuculus callidissimus est et ex difficillimis facillima texere bene novit . 
Etenim sibi conscius est se neque incubare ovis , neque ea excudere posse ob frigidam corporis constitutionem , ut ajunt . 
Cum igitur pariat , nec nidum construit , nec pullos alit ; sed observat aves , quando a nidis suis absint et vagentur , atque alienam domum ingressus parit . 
Nec tamen quarumlibet avium nidos invadit , sed alaudae , palumbis , chloridis , et pappi ( an curucae?) ; novit enim illas ova suis similia parere . 
Neque eo divertit cum nidi earum vacui sunt ; si vero ova intus sunt , iis sua admiscet . 
Quando autem multa illarum ova adsunt , ea ejecta perdit ; suaque , quae ob similitudinem dignosci nec deprehendi possunt , relinquit . 
Et aves quidem , quas dixi , aliena ova excutant ; pulli vero cuculi ad volandum firmi , sibi conscii se spuriae foetus esse , ad aprentem evolantes accedunt ; nam pennis succrescentibus alieni deprehenderentur , atque acerrime Verarentur . 
Optimo anni tempore solum apparet cuculus , nempe ab ineunte vere usque ad caniculae ortum , porro a conspectu hominum abhorret . 
Gallinaceus leoni terrorem incutit ; eandemque avem timet basiliscus , ut fertur , atque ad conspectum ejus contremiscit , et canentem audiens convulsione adfectus moritur . 
Quam rem non ignorantes , qui per Africam ejusdam animalis altricem iter faciunt , metu basilisci gallum itineris comitem et socium sibi adjungunt , qui eos a tanto malo liberet . 
Creta lupis et reptilibus animalibus infesta est . 
Audio enim Theophrastum dicentem , loca esse in Olympo Macedoniae monte , quae a lupis adiri non solent . 
Caprae Cephalenides sex mensibus non bibunt . 
Abydenas autem oves nullas videri albas , sed nigras omnes , ferunt . 
In hoc etiam differentia et proprietas quaedam animantium est ; quod ex venenatis alia morsu et dentibus venenum , alia idem ictu et aculeo immittunt . 
Libycam aspidem dicunt suo halitu oculorum usum adversus se cum cervicem porrexerit respicientibus eripere ; aliam non excaecare quidem , sed tamen celeriter interficere . 
Vaccas Epiroticas ferunt copiosissime mulgeri , et capras Scyrias lac praebere uberrimum omnium ; Aegyptias quintuplicem partum edere , plerasque geminum . 
Causam hujus rei esse Nilum ajunt , cujus aquae foecundissimae sunt . 
Itaque pastores , qui munditiae pecoris student , et gregis sui curam agunt , aquam ex Nilo pecudibus , et maxime infoecundis , machina haurire , solent . 
Ptolemaeo secundo ex India cornu allatum ferunt , quod tres amphoras capiebat . 
Hic sane hos fuit , cui tale cornu excreverit . 
Perdicum non eadem ubique vox est , sed varia . 
Athenis , aliam ultra Corydalensium pagum degentes , aliam citra istum pagum vocem fundunt . 
Harum variarum vocum quae sint nomina , Theophrastus explicat . 
In Boeotia , eique objacente Euboea , idem sonant , et , ut ita dicam , ejusdem sunt linguae . 
In Cyrene ranae tantum omnino mutae sunt : et in Macedonia sues solida ungula et genus quoddam cicadarum et ipsum mutum . 
Phalangii genus esse dicunt , quod rhax appellatur , sive quod nigrum sit , et re vera simile acino uvae tum colore , tum figura etiam rotunda , sive aliam ob causam , scitu difficile est . 
Nascitur in Libya pedibus brevissimis , ore in medio ventre , morsuque celerrime perimit . 
In Seripho ranae nullam prorsus vocem edunt ; si vero alio transferantur , acrem et asperum sonum edunt . 
In Piero Thessaliae lacus est non perennis , sed hieme tantum existit , ex aquis in eum confluentibus ; in hunc ranas si quis injiciat , silent , alibi tamen vocales . 
Seriphii de signum ranis gloriantur , cum Perseus magno rediret ex certamine adversus Medusam , et magno itinere peracto , ut verisimile est , fessus requiesceret prope lacum , atque istic somnum capere vellet , ranas strepentes eum interpellasse , et somnum interrupisse , atque idcirco ipsum molestia adfecisse ; itaque Perseum a patre Jove deprecatum fuisse , ut ranas clamare prohiberet : patrem vero ejus precationem exaudisse , ac filio suo gratificantem ranas illius loci perpetui silentii condemnasse . 
Theophrastus tamen hanc explodens fabulam , et Seriphiorum vanam gloriationem redarguens , aquae frigiditatem adfert causam esse , cur hae mutae sint . 
In regionibus humidis , et ubi aer valde pluvius est , gallinaceos canere negat Theophrastus . 
Lacus in Pheneo est , qui nullos alit pisces . 
Cicadas propter frigidam corporis temperiem tum demum , quum sol incaluerit , canere idem ait . 
Caprimulgus animal est audacissimum ; reliquas ejh aviculas contemnit , insidiatur autem maxime capris , atque earum uberibus advolans lac inde exsugit ; neque a pastore propterea poenam timet , etsi improbam mercedem pro saturitate reponere soleat : obturat enim uber cum traxerit , atque inde lactis fluxum prohibet . 
Multi filium Aretes , quae Aristippi soror fuit , a matre edoctum celebrant . 
Aristoteles ait se vidisse pullos lusciniae , quae a matre in cantum erudiebantur . 
Luscinia autem ex avibus libertatis amantissima est , ideoque si integra aetate capiatur , et in cavea conclusa asservetur , cibo et cautu abstinet , atque aucupem ob servitutem silentio ulciscitur . 
Quod cum homines experti fuerint , aetate jam grandes captas dimittunt , et pullos venari student . 
India equos et asinos uno cornu praeditos procreat , ut ferunt . 
Horum e cornibus pocula conficiuntur , in quae venenum mortiferum conjectum si quis biberit , insidiae illum non laedent ; horum enim utriusque cornu ad vim veneni depellendam valere videtur . 
Porphyrio animalibus excellit et formae pulchritudine et nominis convenientia , ac pulverulentis volutationibus gaudet , atque in locis , ubi columbarum lavatio esse solet , lavatur ; nec prius tamen se vel pulveri vel lavacris committit , quam certum passuum numerum sibi sufficientem confecerit . 
Et propalam aegre cibum capit , ideoque se subtrahit et secreto vescitur . 
Acerrima rivalitate laborat , et mulieres , quae sunt sine viro , observat ; quod si cum matrefamilias stuprum fieri cognoverit , se strangulat . 
Volans non sublime fertur . 
Homines autem magnam voluptatem ex eo capiunt , ideo parce et provide illum alunt . 
In magnificis splendidisque aedibus porphyrio ludrica delectatio est ; tum etiam intra claustra templi recipitur , atque istic sacer et solutus circumvagatur . 
Pavonem , ut formosus sit , luxuriose tamen viventes homines mactant et comedunt ; hanc enim avem pennae exornant , sed reliqui corporis nulla dignitas est . 
Porphyrionem vero cibi gratia in coenis apposuisse hominem scio neminem ; non Calliam , non Ctesippum , Athenienses ; nec Lucullum , neque Hortensium , Romanos : quos e multis cum vario luxui , tum gulae in primis deditus et lurcones paucos mihi commemorasse sat fuerit . 
Corvus jam aetate adfecta , cum non pullus alere potest , seipsum eis cibus praestat ; hi autem comedunt parentem . 
Unde proverbium esse natum ferunt : Mali corvi malum ovum . 
Ex avibus castissimi celebrantur palumbes . 
Mas enim et femina conjugio alligati mutuo consensu sibi invicem adhaerent , et caste vivunt , neque alienum cubile appetunt . 
Quod si libidinosos oculos in alios conjiciant , illos reliqui circumdant , et marem quidem mares discerpunt , feminas vero feminae . 
Hujusce etiam modi lex castitatis ad turtures pertinet , sanctaque et sincera permanet : tum etiam ad columbas albas , praeterquam quod non utramque occidunt : nam marem duntaxat perimunt , feminam vero , illius misericordia permoti , impunitam atque innitam in viduitate aetatem ducere permittunt . 
Aristoteles inquit feminis columbarum parturientibus mares adesse , et cultu omnique officio fungi ; saepe etiam feminam errantem et vagantem compellere ad nidum ; et cum pepererint ova , eas cogere , ut incubent : eosdem pariter cum feminis pullos fovere , pariterque alere ; et primum nutrimentum , ne a cibis abhorreant , parentes pullis terram salsuginosam in os indere ; quam ut gustaverint , inde facillime reliquis cibis vesci queant . 
Cum rapacibus ceteris avibus foedere devinciuntur , pacemque gerunt ; aquilas marinas et circos horrent inquit . 
Contra accipitres quo astu utantur , audire operae pretium fuerit . 
Cum eas accipiter , qui natura sua in altum et sublime fertur , persequitur , eae deorsum versus elabi et volatum deprimere conantur : cum ille in inferiori sede aeris volat , illae ctra in sublime feruntur , et supra accipitrem , in sublimi impetum facere non valentem , volantes fiducia implentur . 
Cum Indus quispiam elephanterant domitor elephanti album pullum offendisset , atque hunc etiam nunc tenerum alienumisset , et paulatim manseufecisset , eoque veheretur , et belluam amaret , et vicissim redamaretur ipse , ac simul suam elephantus educationem cum maximis amicitiae officiis huic Indo compensaret ; Indorum rex id intelligens , sibi mitti elephantum poposcit . 
Indus , ut amore captus , vehementi rivalitate flagrans , et valde dolens , si hunc aliusam ipse esset habiturus , se daturum negavit , atque eo conscenso , in loca deserta abiit . 
Rex autem id aegre ferens , mittit qui Indo elephantum auferrent , atque eum in judicium adducerent . 
Cum ergo eo pervenissent , eique vim inferre inceptarent , homo illos de sublimi caedebat , atque elephantus veluti injuria adfectum dominum ulciscebatur : et haec quidem initio . 
Ubi autem percussus Indus ex eo delaberetur , elephas suum nutritium circuivit , ut solent , qui armis aliquem propugnant , atque ex invadentibus alios interfecit , alios in fugam vertit ; denique proboscide altorem amplexus attollit , et ad stabulum defert , et cum illo permansit , tanquam amico fidelis amicus , eumque benevolentia prosequebatur . 
O sceleratos homines , qui mensas et sartaginum stridoes sequuntur , et prandia quaerunt ; in periculis autem amicos deserunt , amicitiae nomen temere et frustra polluentes . 
Date mihi facultatem , per Jovem patrium , interrogandi tragoedos , et , ante illos , fabularum scriptores , quid sibi velint , tantam ignorantiam filio Laii attribuendo , atque etiam Telepho , qui infeliciter cum matre congressus , nec tamen complexu venereo junctus fuit , sed eodem lectulo cum ea concumbens , idem perpetrasset , nisi draco divino instinctu eos multotiens diremisset : siquidem animalibus rationis expertibus ejusmodi concubitus ex corporis contactu natura cognoscendos dedit , neque ea indiciis ullis egent , neque illius adventu , a quo in Cithaerone expositus fuit , ut Oedipus Sophocleus . 
Camelus igitur cum matre nunquam coit . 
Cum enim pastor quispiam feminam , quoad ejus fieri poterat , exceptis genitalibus , obtexisset , deindeque filium matri admisisset ; hic prae coitus appetitu cum matre imprudens rem habuit , quod ubi intellexisset , auctorem nefandi coitus mordicus premens , et ad terram abjectum genibus affligens , cum summis doloribus interfecit ; atque seipsum praecipitem deorsum egit . 
Oedipus sane in hoc etiam imperite fecit , qui , cum inferenda sibi manu calamitatem omnem effugere posset , oculos tantum excaecare suos voluerit , et suae familiae fratrique dira imprecari omnia , tanquam extremis hisce malis jam praeteritae calamitati ullum adferret remedium . 
Ex avibus perdices sunt salacissimi , ideoque feminas suas vehementissime amant , et continuo ad rem veneream proni sunt . 
Qui autem eos ad pugnam alunt , quando in mutuum certamen incitant , feminam suam singulis adstare curant , quod commentum ad timiditatem eorum atque ignaviam in certamine repellendam excogitarunt . 
Nunquam enim perdix victus in conspectum amatae vel conjugis venire audet ; quin potius plagis percussus morietur , quam ab adversario retrocedens illam indecore adspicere sustineat , cui se approbare cupit . 
Idem etiam de amasiis statuerunt Cretenses . 
Audio enim Cretensem amaotrem , tum cetera bonum tum bello strenuum , adolescentem nobilem , forma excellentem , et animo magnum , atque ad optimas disciplinas bene factum , sed aetate nondum militiae apta in deliciis habuisse : ( utriusque nomen alibi dixi) strenua autem facinora juvenem istum in pugna edidisse Cretenses ajunt , et toa homini acie in ipsum irruente , in cadaver offendisse , et sic fuisse subversum perhibent . 
Cum vero ex hostibus quidam , qui proximus ei erat , gladium intentans tergum ejus esset trajecturus ; ille conversus inquit , " Ne tu turpem et imbellem plagam mihi inferas ; sed potius pectus meum feri , ne amasius me timiditatis condemnet , et a cadavere meo componendo abstineat , ad me , ubi rem turpiter gesserim , accedere non sustinens . 
" Nec quidem mirum est , si veneris , homo cum sit , ignavus videri erubescat ; perdicem autem verecundiae esse participem , peregregium hoc a natura donum est . 
Aristodemus autem , qui prae timoe aufugit , et Cleonymus , qui clypeum abjecit , et pavidus Pisander , nec patriam , nec uxores , neque liberos sunt reveriti . 
In Eryce Siciliae foetum celebratur , quod Erycini et Siculi omnes Anagogia appellant . 
Cur autem sic appelletur , causam afferunt , quod id temporis Venerem inde in Libyam proficisci dicunt . 
Illud autem existimant , illininc conjecturam facientes : maximus columbarum in iis locis numerus esse solet , nulla autem tum temporis apparet ; dicunt igitur Erycini ipsas deae ministrantes peregre profectas esse : nam columbas Veneri sacras esse isti existim ant , et reliqui homines sibi persuadent . 
Novem diebus autem elapsis , unam forma insignem ex pelago Libyco spectari revolantem , quae non sit quemadmodum reliquae gregales columbae , sed rubra ; qualem nobis Anacreon TeÃ”us canit esse Venerem , eam quodam loco purpuream et auro similem appellans imitatione nimirum Homeri , qui eandem nobis auream celebrat : hanc caeterarum columbarum greges sequuntur ; atque festum Catagogia , ex reditu earum dictum , iterum celebrant Erycini . 
Lupus et lupa , equus et equa , simul pascuntur ; non item leo et leaena ; isti enim eadem via , nec venatum , nec aquatum eunt ; causa autem haec est , quod uterque corporis viribus confidat , neque alter altero opus habeat , ut ajunt peritiores . 
Lupae partu non facile solvuntur , sed diebus ac noctibus duodenis parturiunt continuis ; quanto etiam tempore Latonam ex Hyperboreis in Delum pervenisse Delii ajunt . 
Inimicitias mutuas gerunt testudo et perdix ; item crex et ciconia cum mergo , et cum laro harpa et ardea : alauda acanthylidi infensa est , turtur pyrrhae ; corvus etiam et milvus homini sunt animo : siren de genere apum hostem habet circen , circe autem et circus tum genere tum natura dissident . 
Channa piscis prae ceteris libidinosus est . 
Formicas ( Merulas ) in Pheneo Laconicae ( Arcadias ) albas esse fertur . 
Equos pratis pascuis et palustribus locis ventosisque delectari , homines equorum nutritionis periti fatentur . 
Unde et Homerus in ejusmodi rebus considerandis excellens , ut mihi videtur alicubi cecinit : Hujus ter mille equae per palustria pascebantur.Gaudere autem equas adspiratione vtoo , et austro et boreae se exponere , norun earum pastores ; idque non ignorans idem poÃŽta dixit : Harum aliquas et ipse Boreas adamavit pascentium.unde et Aristoteles mutuatus est , nisi fallor , quod scribit , equas aliquando furentes recta adversus hos ventos aufugere . 
Scytharum regem , cujus nomen mihi notum silentio praetermitto ( quid enim mea refert ? 
) , equam habuisse audio , praeditum omni virtute , quae ab equo requiri et praestari queat ; tum hujus quoque habuisse pullum ceteris equis virtute praestantem . 
Cum igitur equum alium non reperiret dignum , qui huic ipsi equae admitteretur , sed neque equam tam generoso pullo convenientem , ambos in eundem locum ad coitum coegisse ; veruntamen eos ceteris quidem in rebus mutuo amore se invicem comlexos fuisse , non tamen ad coitum pervenisse . 
Cum igitur haec animalia conatum Scythae irritum reddebant , vestibus utrumque obtexit , eaque incestum stuprum admiserunt ; quod quidem factum primum ut ambo intellexerunt , tam impium flagitium morte dissolverunt , seque de praecipitio dejecerunt . 
Equam Eudemus ait adolescentem ac armenti praestatissimam , tanquam pulchram puellam , et omnium puellarum istius loci formosissimam , ab equisone adamatam fuisse ; primumque temperantem fuisse , deinde insolitum lectum ausum fuisse invadere et cum eadem rem habere . 
Ubi vero equae pullus , et ipse formosus , id , quod factum erat , vidisset , aegre tulit matrem a domino tam violenter tractari , atque impetu facto eum occidit , atque cum observasset , ubi humaretur , eo profectus cadaver rursus effudit , et nulla non contumelia adfecit , idque jam nullum sensum doloris percipiens foede laceravit . 
Ex piscibus plurimi in venerem magis verno tempore exardescunt , et in Pontum tunc praecipue secedunt , quod in eo cava et cubilia naturae munere piscibus idonea sint ; idemque a feris bestiis quas mare alit liber est . 
Soli delphini parvi illic et infirmi errant ; polypis , paguris , astacis caret ; qui sane parvulis pisciculis perniciosi existunt . 
Luna nova nitescente , audio elephantos naturali quadam et ineffabili intelligentia e sylva , ubi pascuntur , ramos recens decerptos auferre , eosque deinde in sublime tollere , et suspicere , et leviter ramos movere , tanquam supplicium quoddam deae protendentes , ut ipsis propitia et benevola esse velit . 
Solas de bestiis equas , etiam si ventrem ferunt , se iniri sustinere audio ; incendi enim eas libidine ex feminis maxime : itaque libidinosas mulieres equas vocari solere ab eis , qui gravius iis convitium facere student . 
Perdicum foeus , intra ovum etiam nunc circumplicatione testarum comprehensi , a parentibus sui exclusionem ex ovis minime expectant ; sed per se ipsi , tanquam fores pulsantes , ova elidunt , et jam foras eminentes se ipsos impulsu suo impellunt , ovique etiam nunc tegumento circumvestitit currunt , atque a dimidia testae parte , si adhuc circa caudam adhaerescat , semet excutientes liberant , et velocissime ad cibi inquisitionem prosiliunt . 
Ex perdicibus , qui vocis contentione et cantu valent , et linguae facultati confidunt , quique pugnaces et ad certamen habiles sunt , se minime dignos credunt , qui ad extruendas menasas capiantur ; unde fit , quod parum ctra venatores de sua libertate depugnent , quo minus comprehendantur sibi praefidentes , quod a caede studiose ad cantus et certamina servabuntur . 
Reliqui autem perdices , et potissimum qui nuncupantur Cirrhaei , sibi conscii , quod nec ad certamina valent , neque pulchre cantare sciunt , et si capiantur , futuros se prandium his , qui ceperint , naturali quadam calliditate se esui ineptos reddunt ; et cum ab omni alia esca , quae eos oblectare et ad pinguitudinem perducere queat , sua sponte abstinent , tum ut ne idonei sint ad hominum mensas , cupide alliis vescuntur . 
Quod cum cognorint aucupes , libertatem iis sponte indulgent ; cui vero antea tales capiendi facultas defuit , capiendis iis et decoquendis tempus et operam perdit , et illorum carnem insuavem experietur.Mustela et serpens pernicios animalia sunt . 
Cum igitur mustela cum serpente pugnatura est , primum quidem rutam edit , deinde fidenti animo ad pugnam tanquam armis tecta procedit . 
Causa est , rutae odor serpentibus infestus . 
Lupus ad satietatem expletus ne minimum quidem deinceps degustat ; undique enim ipsi venter turget , lingua intumescit , os obstruitur ; atque instar agni occurrentibus mansuetus est , nec homini neque pecori insidias molitur , etiamsi per medium gregem ingrediatur . 
Paullatim autem ejus lingua detumescente , ad veterem habitum redit , atque iterum lupus exsistit.Gallinacei , si feminae desint in corte , eum , qui recentior advenerit , omnes ineunt . 
Perdices etiam cicures recenti adventu novum et nondum cicurem eodem modo ineunt . 
Iidem suos altores remunerantur , feros enim et nondum captos , quemadmodum et columbae facere solent , allectant . 
Utitur vero perdix venator illecebris quibusdam ad illiciendos feros ; ante retia enim propositus cantum edit eos lacessentem ad pugna , eosdemque ut ex insidiis in laqueos inserat incitantem . 
Sylvestrium dux ctra cantat , et suum gregem praecurrens obviam procedit , cum hoc luctaturus . 
Cicur autem per malitiam semper insidias instruens , pedem refert , se timere simulans : alter vero spe atque animo inflatus , simul et sibi jam victoriam despondens , impetum facit ; sed mox captivus compage tenetur . 
Quod si perdix , qui captus est , mas fuerit , ceteri gregales ei ipsi captivo opem ferre conantur ; sin femina , captivam ipsam omnes feriunt , ut quae libidine incensa in servitutem inciderit . 
Nec vero illud praetereundum , quandoquidem etiam auditu dignum est . 
Si perdix allectatrix sit femina , ne mas incidat , feminae , quae sunt extra , illum ex casu in laqueum propinquo servant , suo cantu tanquam amatorio retractum ; nam ubi plures et sibi consuetas viderit feminas , ad illas libentius , relicta allectatrice , accedit . 
Terrestris erinaceus inter animalia invidia censetur . 
Is statim ut capitur , urina tergus suum conspergit , cujus vi perfusum corrumpitur ; et quod futurum erat ad multa utile , reddit inutile . 
Et lynx etiam urinam suam in terram occultat ; quae ubi concreverit ac congelarit , lapis efficitur , et ad sculpturam idoneus est , et propter eandem , ut ajunt , exornando muliebri mundo accommodatus . 
Leonem ingestum leontophorum ( animal ) perimit . 
Insecta oleo si quis inungat , perdiderit . 
Vulturum pernicies unguentum est . 
Scarabaei rosis injectis pereunt . 
Canes Indicos eris adnumero ; nam et vitibus et animi ferocia praestant , et corpore omnium maximo . 
Cetera quidem animalia contemnit , cum leone vero contendit Indicus canis ; quem et urgntem sustinet , et rugienti oblatrat , et mordentem remordet ; denique multa in eum ausus , et vulneribus quoque inflictis , vincitur tandem canis : quanquam et ipse interdum vincit , ac in venatione leonem perdit . 
Morsu quidem si apprehenderit , pertinacissime , premit ; adoe ut si quis etiam gladio crus ei dissecuerit , in quantocunque dolore non remittat , donec mortis supervenientis necessitas eum cogat . 
Quae vero praeterea audivi , in alium locum differam . 
Soli nomines et canes cibo simplici satiari solent . 
Hominis cor mamillae sinistrae adnectitur , in ceteris animalium pectori medio adjunctum . 
Ex iis , quae uncungues cognominantur aves , nulla vel bibit , vel meiit , vel gregatim cum aliis degit . 
Apud Indos nascitur violento robore praeditum animal , cui Indorum lingua martichoras nomen est , magnitudine maximi leonis ; colore rubrum , adeo ut cinnabarim referat ; canis modo villosum ; facie eadem prope , quae hominis ; dentium triplici utrinque ordine mucrone acutissimorum , caninis majorum ; auribus hominis similibus , nisi quod hae et grandiores , et villosiores sunt ; oculis caesiis et his non dissimilibus hominis ; pedibus et unguibus ejusdem , qui leonis ; summa cauda illi scorpionis modo aculeo plusquam cubitali armata : reliquum etiam caudae utrinque aculeis cuspidatum est : summae vero caudae aculeus obvium letaliter pungit . 
Quod si quis illum inseuatur , aculeos oblique veluti sagittas emittit , idque e longinquo : et cum in anteriorem partem aculeos jaculatur , caudam intorquet ; sin retroversus Sacarum more aculeos emittit , tum extentissime caudam porrigit . 
Aculei , quos jaculatur , pedali magnitudine , et schoeni ( junci vel funis ) crassitudine sunt ; quibus icta omnia , praeter solum elephantum , pereunt . 
Ctesias Indos sibi affirmasse ait , locis emissorum aculeorum alios succrescere , ut sit hujus pestis perpetua successio . 
Humanis , ut idem adfert , carnibus maxime delectatur , quocirca complures homines interficit , nec duntaxat in singulos homines invadit , sed plures collectos vel ipse solus interimit . 
Reliqua item animalia vincere potest , excepto leone . 
Quod autem humanis carnibus sese complere ei suave sit , ejus nomen ostendit . 
Indice enim ideo martichoras appellatur , quod bestia hominum voracissima sit , ex rebus , quas agit , nomen trahens . 
Eadem est , qua pernicissimi cervi , corporis velocitate . 
Ejus pullos aculeatis nondum caudis armatos venantur , caudasque eorum ad saxum elidunt , is crebris ictibus confringunt , ut aculeus ne postea producere queant . 
Vocem edit proxime accedentem ad sonum tubae . 
Ctesias apud Persas hoc animal se vidisse testatur , ex India regi Persarum muneri missum . 
Si igitur alicui Ctesias ad haec designanda idoneus videatur , is quidem , intellecta hujus ferae proprietate , scriptori Cuidio fidem adhibeat . 
Scolopendram marinam rumpi ajunt , si hominis sputo madefia . 
Si quis tritum salicis semen bestiis dederit bibere , ejus non modo quippiam non nocet , sed etiam illas alit ; sin homo idipsum biberit , facultatem liberos gignendi ei adimit , et semen genitale perdit . 
Quare Homerus abstrusa naturae perscrutatus , mihi , cum salices frugiperdas suis versibus dixit , earum vim adumbrae ostendisse videtur . 
Sic et cicutam homo si biberit , ei sanguinis quasi conglaciat , et eatenus concretione spissus fit , ut inde moriatur ; suillum vero pecus , licet ea ad saturitatem se compleverit , non laeditur . 
Indi homines elephantos jam aetate confirmatos facile comprehendere nequeunt ; neque enim id facere possunt , neque tam grandes aetate permittunt ; quare ad paludes fluminibus proximas venatores profecti , eorum catulos tantum capiunt . 
Elephanti enim naturae proprium est , roscida loca et mollia amare , et aquam desiderare , ubi versari maxime studet , ita ut animal palustre nominari possit . 
Cum igitur eo caulos adhuc aetate infirmos et teneros inde ceperunt , ciborum blanditiis et assentationibus eos ad parendum informant ac instituunt , blandiloquentiaque mansuefaciunt . 
Hominum enim indigenarum linguam elephanti intelligunt . 
Breviter , perinde illos quasi infantes pueros alunt , aprtim omni cura cultuque eos prosequentes , partim disciplinas tradentes ; quae res efficit , ipsi ut ad obediendi facultatem transferantur . 
Cum triturae tempus est et boves in area circumaguntur , eademque manipulis referta est , ne bboves spicas comedant , nares eorum fimo bubulo illinunt ; quam machinationem valde idoneam excogitarunt . 
Haec nimirum animal ab hujusmodi tetri odoris adspersione abhorrens , nihil , ne si fame quidem acerrima premeretur , unquam ederet . 
Leopres et vulpes Indi hoc modo venantur . 
Canibus ad venationem non egent , sed captos aquilarum , corvorum et insuper milvorum pullos alunt , et ad venatum instituunt . 
Nempe leporem mansuetum et vulpem cicurem , carn appensa , ad cursum dimittunt ; et mox immittunt aves carnem eis , quam appetunt , ademptura . 
Illae igitur , quanta possunt celeritate et impetu , vel hanc vel illum consequutae , carnem sui laboaris praemium et escam desideratam sibi auferunt . 
Sic institutas ad praedam aves deinceps in montanos lepores et vulpes fera immittunt ; quos illae itidem spe solitae escae persequuntur , et mox captos dominis adferunt , ut prodit Ctesias . 
Loco autem carnis prius appensae viscera captorum ejus in cibum permitti ex eodem didici . 
Gryphem , Indicum animal , audio similiter quadrupedem , ut leonem , esse ; robustissimis item exsistere unguibus , leonum similibus ; tum dorsum ejus pennis indui nigris , anteriorum corporis partem rubris , alas vero candidis . 
Ctesias eus ait cervicis pennas coeruleas et floridas habere , aquilino ore esse et capite cujusmodi pictores fingunt ; oculis autem igneis , uidosque in montibus facere , utque aetatis processu grandes non capi , ita eorum pullos comprehendi posse . 
Bactri autem Indis finitimi eos illic auri custodes esse , aurumque effodere ajunt , et simul eo ipso nidos construere ; quod vero auri in terram deciderit , Indos homines auferre . 
Contra Indi eos auri ( quod vero quidem simile videtur ) custodes esse negant ; neque enim gryphes auri egere , sed cum ad colligendum aurum homines accesserunt , hos de pullis suis majorem in modum timentes , pro eis pugnare ; atque cum aliis etiam animalibus concertare , eaque facillime vincere ; contra autem leones et elephantos non stare . 
Indigenae , quod ab hujusmodi animalium robore timeant , non interdiu , sed ad collectionem auri noctu proficiscuntur , quod se tum melius latere arbitrentur . 
Locus ubi gryphes versantur , ac ubi aurum effoditur , desertissimus est . 
Quocirca aurum venari studentes mille aut bis mille armati eo perveniunt , simulque ligones et saccos adferunt , silentem lunam observantes . 
Quod si gryphes fallant , duplicem commoditatem adsequuntur ; quod et eorum vita ab illorum atrocitate servatur , et simul aurum domum avehunt ; ubi auro purgato ab iis , qui hanc artem callent , ingentes sibi pro periculis opes comparant : sin in furto deprehendantur , perierunt . 
Domum autem non nisi trienni aut quadrienni intervallo , ut audio , revertuntur . 
Caput marinae testudini abscissum non continuo moritur , sed et videt ; et si ante oculos ei manus obversetur , illos claudit : et paulo etiam propius si manum admoveas , mordet . 
Longe lateque fulgorem ejus oculi jaculantur : quorum pupillae candidissimae ac splendidissimae cum exsistant , eruuntur , ut vel auro includantur , vel monilibus imponantur : quamobrem mulierum admiratione plurimi aestimantur . 
Nascuntur autem hae testudines , ut audio , in mari rubro . 
Gallinaceum exoriente luna quasi divino quodam spiritu , afflatum bacchari , is exultare ferunt . 
Oriens autem sol ipsum nunquam fallit , tum vehementissime vocem contendens semet magis magisque cantando vincere conatur . 
Latonae in amore esse ajunt , et quod ei adfuerit gemellos felici partu enitenti , et quod etiam nunc parientibus adsit et faciles partus efficiat . 
Matrice gallina extincta , is ipse incubat , et pullos ex ovis excludit ; ac tum ( res admiratione digna ) silentio utitur , quod sane sibi conscius sit se muliebre munus obire , et parum viriliter facere . 
Quod si cum altero pugnans vincatur , idcirco non canit , quod ex illa mala pugna spiritus fracti illi vocem supprimant ; cujus offensionis verecundia confusus sese occultat . 
At si ex certamine victoriam reportari , superbus est , et cervice erecta simul et cantus contentione insolenter effertur , et triumphanti similis est . 
Illud item in eo mirificum , cum limen intrat , tametsi superum altissimum existit , is tamen sese inclinat ; quod quidem ipsum superbia inductus facere videtur , ne videlicet crista uspiam offendatur . 
Suae nationis aves vehementer monedulae amant ; quod quidem eas saepe in perniciem inducit ; idque accidit hoc modo : Cum enim quis monedulas venaturus est , talia machinatur , ut , eas ubi noverit cibaria inquirere , et in quem locum gregatim congregentur perspexerit , ibi pelves olei pellucidi plenas disponat : curiosa belle avicula eo profecta in vasis labro considet , et simul esse inclinans suam ipsum umbram despicit ; et quod existimet aliam se monedulam videre , ad eam ipsam festinat descendere ; eoque ut est delapsa , olei tenacitate circumfusa , sine laqueis , sine retibus constricta tenetur . 
Elephanto duos dicunt prominere exsertos , quos alii dentes , alii cornua vocant ; singulis pedibus numero quinque digitos indivisos , leviterque discretos , ex quo fit ut animal sit minime ad natandum habile ; et anteriora crura posterioribus longiora habet ; huic sub armis papillae existunt ; at promuscide , tanquam manu , vel etiam commodius utitur ; lingua etiam ei bene exigua est ; fel autem non ad jecur , sed ad pectus ( intestinum ) situm habere dicitur . 
Biennium gerere uterum audio ; alii non tam diu , sed sesquiannum tantum ventrem ferre ajunt . 
Anniculo quidem vitulo aequalem pullum edit , qui statim , ut natus est , ore sugit . 
Cum libidinis furore ardet , incursu parietes evertit , et palmas prosternit , similiter is aries , frontis vi is impressione . 
Aquam nitidam non bibit , sed postquam contrubarit , turbida potione delectatur . 
Idcirco somnum erecto corpore capit , quia ei esset operosum decumbere , simul et deinde a cubitu exsurgere gravis . 
Ejus aetatis flos est sexagesimus annus . 
Hyemis et frigoris impatiens est . 
Ad ducentesimum annum vitam producit . 
Pecuariae Indorum quales sint , operae pretium est intellegere . 
Oves Indiae et capras ad maximorum magnitudinem asinorum audio accedere ; quatuor foetus cum plerumque pariunt , tres vero cum minimum ; nunquam enim ibi neque ovillum pecus , neque caprinum tribus minus edit . 
Caudae ovillae longitudo ad pedes usque pertinet ; caprinae vero in eam procedit longitudinem , ut terram prope contingat . 
Idcirco eas pastores ovb , quae ad pariendum idoneae sunt , abscindunt , quod tum sic facilius ineantur , tum ex earum adipe oleum exprimatur . 
Arietum quoque dissecant caudas , is adipem extrahunt , et iterum consuunt ; eatenusque deinde sectio conjunctissime committitur , cicatricis ut ne tenue quidem vestigium appareat . 
Alexander Myndius dolore et molestia cibique inoopia , a chamaeleonte ad hunc modum serpentem affici ait : Mordicus scilicet illum bene latam festucam et validam tententem , adversa fronte conversum ctra hostem serpentem venire ; serpentem vero , quia festucae latitudinem circumplecti hiando non possit , chamaeleontem dentibus configere non posse , itaque hunc ab ipsa confici exedique nequire ; mebra ejus ut illius reliqua serpens mordeat , nihil tamen proficit , quod tanta nimirum pellis firmitate et robore exsistit , ut serpentis morsus prorsus non sentiat . 
Leonis cervix non multis vertebris , sed unius duntaxat rigida ossis perpetuitate constat . 
Si quis leonis ossa concutiat , ignis ex his elicitur ; medullis autem carent , neque enim fistularum modo cava sunt . 
Nullo anni tempore a coitu abstinet . 
Foetus et intra duos menses perficitur . 
Quinquies parit , primo catulos quinque edit , ecundo partu quatuor , deinde tres , tum binos , postremo unum . 
Catuli a partu recentes exigui sunt , et caeci similiter ut canum catuli ; duobus vero post partum mensibus ingredi incipiunt . 
Jam quod in sermonem hominum venit , fabula est , eos vulvam dilacerare . 
cum fame tenetur , summo cum periculo ei occurritur ; postea veo quam cibo impletus est , manuescit , et simul ludicris delectari fertur . 
Numquam terga vertit in fugiendo , sed sensim pedetentimque se recipit , cum fremitu contra intuens . 
Ut vero aetate processit , ad stabula tuguria et postarum subterraneas casas proficiscitur , et quidem merito , nam ad montanas praedas persequendas jam infirmus est . 
Ignem exhorrescit . 
Ex his quincunque corpore contractior , et hispidiore juba est , ignavior et imbecillior est ; qui vero procerior , piloque recto et simplici , generosior et majori robore animi praeditus . 
Porro leonum genus adeo avide cibos helluatur , ut solida membra deglutire feratur . 
Expletus vel triduo , vel quoad primi cibi sensim concocti sint , nihil saepe edit ; modica autem potione utitur . 
Bovem licet mansuetum , non facile tamen illius , qui sibi stimulos admovet , oblivio capit ; at injuriam animo ac memoria vel longissimo intervallo continens vindictam sumit . 
Nam cum est sub jugum missus , lorisque constrictus , quodammodo similis est homini in vincula conjecto , et se quietum tenet ; ut vero solutus sacrificium , alias ad bubulcum versus pede suo feriens , aliquod illius membrum contrivit : alias saepe in cornua incitatus , impetens illum interfecit : cum tamen in ceteros subito mansuetus exsistat , ac quietus in stabulum ingrediatur ; neque enim ferus in eos exsistit , qui iram sibi non movent . 
Indorum regionem historici permulta proferre venena et plantas perhibent , e quibus partim salutaria sunt ctra morsus serpentum , partim mortifera . 
Cujusmodi est porphyrus serpens dodrantis magnitudine , colore accidente ad purpurae saturatae similitudinem ; capite vero plusquam niveo , et lacte multo candidiore . 
Locis Indiae calidissimis reperitur : ei mordendi idcirco potestas est nulla , quod dtiui expers sit ; ergo hac ex parte eum quasi mansuetum dicere possumus , non item ex omnibus partibus ; nam ejus vomitio si quod vel hominis , vel alterius animalis attigerit membrum , totum compuutrescat necesse est . 
Idcirco eum captum a cauda ex arbore suspendunt , ut illi caput ad terram versus propendeat ; tum sub ejus os vas subjiciunt aeneum , in quod ex ejus ore guttae redduntur , quae primum ut deciderunt , continuo concrescunt et condensantur , adspicienti ut amygdalinae lachrymae speciem praebeant . 
Ab eo extincto vas removetur , in cujus locum alterum etiam vas aeneum supponitur , in quod saniosus liquor , aquae similitudinem speciemque gerens , ex jam mortui ore serpentis defluit , similiterque hic intra triduum concrescit ; horum tamen uter colore differt ab altero , hic nigerrimsu est , illae primae guttae electri similes sunt . 
Ex iis igitur si cui magnitudine sesami in cibo potioneve detur , acerrima primum convulsione percellitur , deinde ei oculi pervertuntur , cerebrum per nares expressum delabitur , sicque ille miserabiliter quidem moritur , sed tamen celeriter ; sin quis sesamo minus ex ilij sumpserit , non continuo is quidem moritur , ex malo autem non evadit , sed cum mora extinguitur . 
Quod si ex eo ipso nigro , qui ex mortuo jam serpente defluit , sesami quoque magnitudine quis comederit , suppuratus extabescit , annique intervallo consumitur ; plerique eorum in biennium processerunt , paulatim morientes . 
Struthio magna etsi permulta ova parit , non tamen omnia ad frugem perducit , sed foecunda ab infoecundis secernit , tantumque frugiferis incubat ; simul et ex iis pullos excludit , et sterilitate affecta ejus ipsis editis pullis alimenta praebet . 
Quod si quis eam insectetur , volando effugere nequit , sed duntaxat , explicatis alis , gresu ipso effugere aggreditur : propior facta ut capiatur , obvios lapides sic pedibus retro versus tanquam funda jaculatur . 
Conscientia vel suae infirmitatis , vel sui corpusculi exiguitatis , passeres in ramorum cacuminibus , modo ab iis sustineri queant , nidos contexunt , saepeque numero ea machinatione sibi factas a venatoribus insidias declinant ; cum eo propter rami tenuitatem adscendere non queunt . 
Vulpes in exsuperantiam infinitae tum malitiae , tum fraudis progreditur . 
Cum vesparum domum vespis refertam viderit , ipsa quidem a caverna sese avertit , et aculeorum vulnera vitat ; in eam vero immittit caudam valde hirsutam et prolixam , eaque vespas concutit , quae ad pilorum densitatem accedunt : cum iis autem referta sit cauda , eam vel ad arborem , vel ad parietem , ad maceriemve allidit ; itaque multa caudae attritione his extinctis , in reliquas invadit , perindeque eas ut priores interimit : quando autem animadvertit sibi omnia tuta fore , seque ab aculeis liberam esse nullo jam murmure turbanda , nullos jam metuens aculeos , os in vesparum domum immittens , vorat . 
Canis calva nulla ossea commissura constat , sed ossis perpetuitate continetur . 
Cum se plurimum currendo exercuit , multo effusiorem ad res venereas exsistere ferunt . 
Cumque multum aetate processit , ei dentes hebescunt , nigrique redduntur . 
Tanta narium exsistit sagacitate , ut nunquam tostam caninam carnem , nedum etiam varietate condimentorum fallacissima temperatam gustet . 
Tribus nec pluribus morbis laborare solet , angina , rabie , podagra ; cum homo interea sexcentis morbis sit opportunus . 
Quodcunque autem a rabioso cane morsum fuerit , perimitur . 
Postquam podagra tenetur , perraro ex ea convalescit . 
Ad decimum quartum annum vita ei producitur . 
Nam quae de Argo ulyssis traduntur , Homeri figmentum videntur . 
Parvularum quarundam avium Indicarum natio in excelsis et praeruptis montibus nidificat , quarum magnitudo accedit ad ovum perdicum , sandaracae colore est . 
Indi sua lingua dicaerum solent nominare : Graeci , sicut audio , dicaeum . 
Ejus stercus si quis milii magnn sumpserit in potionem dissolutum , ad vesperam morietur . 
Mors somno suavi similis est , et doloris expers , quem poetae ? ? 
artus dissolventem et ? ? 
mollem nominare solent ; talis enim a dolore libera , is iis qui mori student , ideo suavissima est . 
Quamobrem summopere Indi id adsequi student , ipsum enim malorum oblivionem existimant inducere . 
Quod quidem ab Indorum rege munei missum rex Persarum omnibus rebus antefert , et adservat , insanabilium malorum remedium , si quae necessitas obveniat ; neque apud Persas quisquam alius quam rex id habet , et regis mater . 
Conferamus igitur cum hoc Indico Aegyptium illud pharmacum , utrum utri sit praeferendum : Aegyptium utique uno tantum eodemque die lachrymas arcere et compescere poterat ; Indicum vero aeterna oblivione delet mala : illud mulier donabat ; hoc largitur avis , vel potius per hanc ministram natura , ut gravissimis vinculis hominem occulte absolvat . 
Quare feliciores tantum Indos id ossidere ajunt , ut , quandocunque eis libuerit , hujus corporis veluti carcere liberari queant . 
Attagenae avis meminit etiam Aristophanes comicus in suis Avibus . 
Loquitur haec nomen suum , qua potest voce , et decantat . 
Idem meleagrides , quas vocant , facere ajunt ; seque Meleagro Oenei filio genere conjucntas expresse testari . 
Fert enim fabula , quaecunque Meleagro juveni sanguine junctae erant , cum propter illius casum lachrymis et intolerabili luctu seipsas conficerent , nec ullam admitterent consolationem ; eas , diis misertis , in hasce aves mutatas esse : is in his avibus simulacra quaedam et reliquias veteris casus superesse , unde etiamnum cantent Meleagrum , et pariter illi se cognatas testentur . 
Quamobrem quicunque does , praecipue vero Dianam venerantur , his avibus in cibo religiose abstinent ; cujus rei causa cum aliunde , tum a Leri insulae habitatoribus petenda est ] . 
Haec etiam de formicis audivi . 
Tanta sedulitate ad opus se conferunt , idque absque ulla excusatione , et praetextu , quo uti solent ignavi , ut ne noctes quidem in suo opere cessent , modo sit plena luna , nec vero , quemadmodum homines , inertiae fugaeque laborandi excusationes praetendunt . 
Quid enim inertium multitudinem commemorem , necesse est ? 
Indicta sunt Dionysia , Lenaea , Chytri , Gephyrismi ; alia Spartam sunt translata ; alia Thebis recepta ; quin singulis etiam urbibus , mille inertissimae segnitiae non apud barbaros solum , sed etiam apud Graecos indictae sunt . 
Animantium naturam non omnino intractabilem esse , sed vel maxime feras beneficiorum , quibus afficiuntur , meminisse testantur in Aegypto feles , ichneumones , crocodili , accipitres . 
Capiuntur enim illae blanditiis ciborum , et ita cicuratae deinceps mansuetissimae permanent ; nec unquam mali aliquid in illos , quorum beneficia senserint , moliuntur , postquam semel naturae ipsarum feritas remollita fuerit . 
At homo ratione et prudentia praeditum animal , et verecundiae ruborisque compos , non dubitat veteris amicitiae jus violare , quem amabat odisse , et credita sibi arcana in perniciem ejus , qui crediderat , utcunque levem ob causam effutire . 
Quod de leone Eudemus dicit , admiratione dignum est : hoc ipsum ejusmodi est . 
Juveni venationi dedito , quique cum animalibus maxime feris una vivere poterat cicuratos nimirum , ursam et leonem : eosque primum et pacem inter se servasse , et amicitae recte coluisse , refert Eudemus . 
Deinde cum canis aliquando et ursa inter se colluderent , et ludicris morsiunculis conflictarentur , ursam rep ad feros mores revertisse , et canem simul invasisse , et ventrem misero unguibus indignissime distraxisse , eumque dilacerasse ; cujus atrocitatem facti leonem indignatum , et canis tanquam socii desiderio motum , et perfidiae ursinae odio ( quod foedus illa fregisset , et amicitiam institutam violasset ) inflammatum , justa et merita iracundia ctra ursam et exarsisse , et ab ea pares poenas , quibus illa prius canem affecisset , repetiisse . 
Ita non solum , ut Homerus canit , Profuit interdum prolem superesse parentis Vindictae ; sed quemvis amicum ultorem relinqui , lucrum videtu : quod vel in bestiis jam dictis natura monstravit ; et tale quid etiam de Zenone et Clanthe fertur . 
Nascuntur in India animalia magnitudine qua canthari , colore rubro , cinnabari proximo , pedibus longissimis , tactu mollia . 
Ea in arboribus , quae succino manant , gignuntur , et earundem fructibus aluntur . 
Indi his captis expressisque puniceas vestes exteriores interioresque tingunt , et quicquam aliud eodem colore inficere libuit . 
Hujusmodi vestis etiam Persarum regi mittitur . 
Mirantur enim Persae , et suis vernaculis pulchritudine pretioque anteponunt , auctore Ctesia : nam vel celebribus illis Sardianis floridior ac splendidior est . 
In eodem Indiae tractu , ubi canthari jam dicti , cynocephali etiam nascuntur , quibus a facie et corporis specie nomen inditum ; nam caput caninum , cetera fere humana habent , et vestiti pellibus ferarum ingrediuntur . 
Justi sunt , hominum nemini molesti aut injurii ; non sermone , sed ululatu sonant , Indorum tamen linguam intelligunt . 
Venatione animalium ferorum vivunt , quis , ut sunt celerrimi , facile consecuti interimunt , et frustratim divisa non ad ignem , sed ad solem assant . 
Capras etiam , et oves alunt ; ut ex lacte potu fruantur , sicuti ex feris cibo . 
Horum inter animantes rationis expertes non temere mentionem feci ; articulato ejus discretoque et humano sermone non utuntur . 
Lutea nulla alia re quam herba , symphyto nuncupata , quae radix magna difficultate et reperitur et effoditur , nidos construit , eosque villo et lana substernit . 
Et femina quidem ita videre ; mas autem vireo , vitae munerum sciens est , simul et aptus ad quidvis discendum , ideoque et laboris in discendo cum captus fuerit , patiens . 
Hieme libere volans non conspicitur ; aestivo autem solstitio apparet ; et oriente Arcturo sidere eo unde huc venerat revertitur . 
Taurus animo incitatus eo impetu cornibus appetet , ea impotentis animi effrenatione fertur , nihil ut eum , neque bubulcus , neque metus ullus reprimere queat ; atqui eum quidem ipsum homo sistit is ab impetu continet , si dextro genu suo fascia deligato ad eum accesserit . 
Pantherae digiti in anterioribus pedibus quini , in posterioribus quaterni . 
Femina viribus mari praestat . 
Quod si imprudens herbam venenatam , quam pardalianchum aconitum vocant , degustarit , remedium hominis excrementum , sibi aliunde comparat , is incolumis evadit . 
Pilis equi in gena inferiore carent ; propterea Apelli Ephesio hoc in equi pictura neglectum reprehensionem attulisse ferunt . 
Alii non Apelli hoc accidisse , sed Niconi ajunt , cum scientissime ceteras equi partes pinxisset , hoc unum objectum fuisse . 
Asilum maximae muscae similitudinem esse ferunt , robustum et bene compactum , habere quoque aculeum validum ex ore appensum , sonumque bombi instar edere . 
Tabanum autem similitudinem videri muscae caninae , bombumque asilo majorem edere , aculeum vero minorem possidere . 
Sylvestres asinos equis magnitudine non inferiores apud Indos masci accepi ; eosque reliquo corpore albos , capite vero purpureo , oculisque cyaneis esse ; cornuque in fronte gerere sesquicubiti longitudine , cujus inferius album , superius autem puniceum , medium vero plane nigrum sit . 
Ex hisce variegatis cornibus Indos bibere audio , nec tamen omnes , sed potentiores , cum per interstitia auro ea circumfuderint , et veluti armillis quibusdam pulcrum simulacri brachium exornaverint . 
Ex hoc cornu bibentem ab insanabilibus morbis tutum fieri , neque eum ipsum convulsionibus corripi , neque sacro morbo tentari , neque venenis ullis necari ferunt ; quin etiam si quid prius pestilens biberit , tum id evomere , tumque ad sanitatem redire . 
Cum aut ceteri asini , quibuscunque in terris sint , tam domestici , quam sylvestres , tum cetera solipeda animalia , talos non habeant , neque fel in jecore , ut fertur : asinos Indicos cornigeros Ctesias inquit , talis primum , iisque nigris , praeditos esse , eosdemque si quis confregerit , interiora quoque nigra deprehensurum esse ; neque felle eos carer ; neque modo corporis velocitate longe multumque ceteros asinos superare , sed et velocitate eadem multo equis et elephantis praestare . 
Cum autem in viam se dederunt , tardius primo ingrediuntur ; deinde paulatim tantum confirmantur ad contendendum iter , eos quidem juxta poetae dictum ut adsequi nemo possit . 
Postea autem quam feminae pepererunt , patres circum pullos a partu recentes summa custodia versantur ; eorumque commorationes locis Indiae desertissimis sunt . 
Cum a venatoribus Indis invaduntur , pullos suos adhuc teneros et aetate infirmos a tergo suo pascentes habent , ipsi vero pro eis propugnant , et contra equites audent venire , eosque cornibus ferire . 
Tanto sane hi robore exsistunt , nihil eis ut obsistere queat , quin statim vel concedat , vel si non cesserit frangatur , quum aliter atteratur , et evadat inutile , et perdatur . 
Equorum etiam incursu latera discerpunt ac lacerant , ut viscera effundantur ; ex quo fit , ut ad eos equites appropinquare valde metuant : appropinquatio ejus capitalem ipsis pariter et equis mulctam miserabiliter infert . 
Pergraviter calcibus pugnant . 
Eorum morsus eatenus acerbiores exsistunt , ut quicquam comprehenderint , funditus diripiant . 
Ex his qui sunt confirmata aetate , vivos non ceperis , at jaculis et sagittis perimuntur ; is hoc pacto depraedati eorum cornua Indi , ut dixi , exornant . 
Carnes eorum , quod amarissimae sint , haudquaquam esculentae . 
Ratj expertia animalia naturae dono numerorum rationem tenere , etsi eam non edocta , Eudemus affirmat ; quod quidem ipsum Libycorum animalium testimonio , quorum nomen non explicavit , comprobat . 
Quae autem dicit , haec sunt : Quod ceperint in undecim partes dividere , et decem quidem edere , undecimam autem cuicunque tandem relinquere : cur vero eam tanquam decumam relinquant , consideratione dignum est . 
Mirum igitur videri debet bruta animalia sua sponte nullo docente numerandi scientiam percipere , et unitatem , binarium , ac reliquos deinceps numeros suo ingenio scire ; hominem autem rationis participem , non nisi vehementi cura , assiduo studio , ac nonnunquam ne multa quidem Veratione numerorum vim cognitionemque comprehendere posse . 
Quod Aegyptii de aspide dicunt , id libenter sapientiae studiosi audiunt : in quadam Aegyptiorum praefectura , ab Hercule Jovis filio denominata , formosum puerum ( ut Aegyptii formosi esse possunt) anserum custodem , ab aspide mirifice adamatum fuisse : quod puerum dormientem aliquando praemonuerit de insidiis structis ab altera fera , quae ei juncta erat , rivalitate , ut ita dicam , aliqua contra puerum propter conjugem aspidem ; illasque dum maritus ejus moliebatur , puerum exporrectum aspidi fidem adhibuisse et insidias declinasse . 
Equo sermonem Homerus tribuit : aspidi natura , quam nullae morantur leges , ut ait Euripides . 
Cum camelos quinquaginta annos vivere percepi , tum Bactrianos ad centesimum annum : tum mares , ut pugnaciores sint , a Bactris populis castrari ; ita , petulantia excisa , majori robore esse : camelis etiam feminis vulvas ferro aduri ; ut partibus illis , quae ad furorem libidinis incitant , adustis , ad bellum aptiores exsistant . 
Vitulum marinum Eudemus ait in hominem spongias piscari solitum amore flagrasse eoque , ubi subterranea petra erat , extra mara progressum cum spongiatore rem habuisse . 
Quod autem , cum is spongiatorum maxime deformis esset , vitulo formosissimus videretur , nihil forsitan mirum videri debet ; cum saepenumero homines in mulieres turpissimas , pulchrioribus neglectis , amore inflammentur . 
Ab hydro percussum statim odorem teterrimum reddere narrat Aristoteles ; ex eoque quod tam male oleat , neminem ei appropinquare posse . 
Idem quoque ait eundem percussum cum oblivione circumfundi , ejusque oculis multam caliginem offundi ; tum rabiem et summum tremorem eidem exoriri , que die perire . 
Oenas avem significat , non , ut quidam putant , vitem.m hanc Aristoteles palumbo majorem , columba minorem facit . 
Hinc in Sparta etiam , ut audio , oenadotherae quidam vocantur . 
Porro circe avis nomen fuerit , a circo tum genere , tum natura differentis . 
Avis , cui cyanus nomen est , natura sua ab hominum consuetudine abhorret , urbanas commorationes et domos odio persequitur , locorum etiam agrestium ubi homines versari soleant insolens est ; eis vero locis , in quibus est ab hominibus solitudo , et montium jugis , et praecipitiis delectatur . 
Non continentem , non insulas hominum frequentia habitabiles , in amore habet ; Scyro , et si qua est ejusmodi alia sterilis et ab hominibus inops , delectatur . 
Spini aves in posterum longissime providentes hominibus ad rerum futurarum conjecturam sapientiores sunt . 
Etenim hyemem futuram praesentiunt , et nivem praenoscunt , et multa cautione observant , ne iis opprimantur ; itaque earum acerbitates metuentes , tanquam ad asyla , sic ad loca nemoribus frequentia confugiunt . 
Terram Parianorum et vicinam Cyzicum aves adspectu nigras incolere ferunt , quae figura corporis et forma accipitribus similes esse videntur : eae usu carnium cum se abstinent , tum in omni victus ratione se continent ; eis enim ad cibum semina satis sunt . 
Cum autumnus esse coepit , Ilium gregatim advolant . 
Eas autem idcirco Memnonidas vocant , quod recta ad Memnonis sepulchrum proficiscantur . 
Id enim vel etiam nunc a Troadis incolis in honore Memnonis Aurorae filii conditum ibi fuisse dicitur ; is Memnonis quidem cadaver ex caede a matre in sublime raptum , et in Susa illa Memnonia tantopere decantata exportatum fuisse , ut humatione afficeretur , eque dignitate illius exsequiarum justa ei persolverentur : illud vero cenotaphium esse . 
Aves igitur Memnnonis gentiles quotannis eo proficisci , ibique primum in contrarias partes distrahi , deinde pugnam committere , eamque summa contentione tamdiu pugnare , dum ex his media pars pereat , altera vero victrix redeat , unde discesserat . 
Quomodo autem et unde haec accidant , philosophari , nec mihi libet , neque etiam vacuus sum ad scrutanda naturae abstrusa is abdita . 
Hoc quidem funebre certamen ab hisce avibus quotannis ad honorandum Memnonem , Aurorae et Tithoni filium , peragi dixerim ; Graeci vero semel duntaxat tali honore Peliam , Amarynceum , Patroclum et Achillem Memnonis hostem dignati sunt . 
In Creta noctuam ajunt omnino non nasci , ac si extrinsecus importetur mori . 
Itaque videtur Euripides temere fecisse hanc avem a Polyido visam , is ex ea conjecisse Glaucum defunctum Minois filium se reperturum . 
Audio praeterea Cretenses jactare , Creticae terrae concessum hoc munus a Jove , nempe in ea et nutrito et occultato , ut ab omni malefica et noxia fera libera sit , ita ut nec ipsa ullam producat , nec aliunde invectam alat , et hujus muneris vim re ipsa declarari cum nullum in ea maleficum animal reperiatur ; quod si quis , ut hanc Jovis gratiam experiatur , venenatum animal quodpiam foris adsumit , id primum ut hanc terram attigit , statim perit . 
Itaque circulatores , qui venantur in Africa Cretae proxima serpentes , talia machinantur : Ad movendam hominum admirationem serpentes varias manuseefactas circumgestant , et simul ipsis terrae Africae quantum satis sit ad earum usum comportant ; quod ipsum provident , ne serpentes pereant ; ob eamque causam cum ad hanc insulam pervenerunt , non prius feras beastias exponunt , quam terram peregrinam , quam se cum portant , substraverint : ex quo fit , ut multitudinem imperitam congregent , is stupidam detineant ; et tametsi eae quidem sese incitant , non loco tamen se movent , neque ex domestico et vernaculo pulvere excedunt , itaque incolumes manent ; sin in externum et hosticum solum egrediantur , e vita quoque exeunt , nec immerito . 
Nam si Jovis nutus neque in Thetidem , nec in alium quenquam , fuit aut futurus est irritus unquam ; multo minime in terram ei nutriciam vanus aut irritus fuerit . 
Indus fluvius bestiarum ferarum expers est : solum in eo nasci vermem ajunt , speciemque eorum , qui ex ligno gignuntur et aluntur , gerer : ad septem cubitorum longitudinem et eo amplius procedere ; ejus crassitudinem decem annos natus puer utroque brachio vix complecti queat . 
Ei in superiori oris sede unus dens inest , in inferiori alter , ambo quadranguli , cubiti fere longitudinem habent ; tam validi , ut lapm , vel quodcunque ail iis corripuerit , sive cicur sive ferum , facillime conterat . 
Interdiu ima in sede fluminis versatur , coeno gaudens et latitans ; noctu vero ad terram procedit , et in quodcunque inciderit , vel equum , vel bovem , vel asinum , conficit , is in suas sedes trahit , et in flumen abstrusus membraia , excepto ventre , exedit . 
De die etiam si fame premitur , sive camelus sive bos in ripa bibit , clam subrepens violentissimo impetu summa labra mordicus comprehendit , et robusto tractu in aquam abreptum edit . 
Ejus pellis duorum digitorum crassitudine est . 
Ejusmodi autem machinatione capitur : Hamum robustum ad ferream catenam alligant , adjuncto etiam fune ex albo latoque lino ; lanis autem et hamum et funem involvunt , ne a verme praemordeatur ; tum agnum aut hoedum ad illecebram hamo affigunt , deinde in fluvium demittunt . 
Triginta viri , singuli cum jaculo amentato , et ense accincti , ad funem adstant ; adsunt et e corno sudes bene robustae , si percutere sit necesse ; deinde cum illecebras devoravit , hamo captum trahunt , et abstractum interficiunt , et triginta dies appensum ad solem sinunt , is ex eo in fictilia vasa crassum oleum stillat . 
Singuli vermes quinque olei sextarios reddunt , quod quidem ipsum regi Indorum apportant vasis obsignatis ; neque enim alii cuiquam vel guttam illius possidere licet . 
Corpus reliquum inutile . 
Hujus ea est vis olei , ut sine ullo igne ejus infusa hemina quemcunque lignorum acervum comburat ; ac si vel hominem velis vel aliud animal exurere , primum ut hoc infuderis , funditus statim deflagraverit . 
Eodem ipso Indorum regem ajunt capere hostium urbeis , neque arietes , testudines , aliaque bellica tormenta ad eas capiendas opus esse ; nam cum fictilia vasa unius heminae capacia eo impleta , et obstructa , in portas jaculatur , vasa quidem ad portas allisa rumpuntur ; at oleum delapsum ignem circumfundit , ut restingui non possit , et flamma insaturabilis comburit homines pugnantes pariter cum armis . 
Restinguitur autem multa inutili congerie , qualis per terram et vicos converritur , in eum injecta . 
Haec Ctesias Cnidius narrat . 
Balaena ( Phocaena ) delphino similis , etiam lac habet ; colore non est nigro , sed cyaneo saturatissimo ; non branchiis , sed fistula ( sic enim hujus respirandi viam appellant ) spiritum ducit ; sedes et commoratio huic est Pontus , et circa eum mare , nec extra haec loca evagari solet . 
Si ejus belli , quod cum mare committit , gallina victoriam reportet , ejus collum voluptate inflatur , et paleas demittit , minus tamen quam gallinacei ; tum majore spiritu impletur , et longo tibiarum tractu graditur . 
Urbs Thraciae , cui nomen est Aenos , praeclarum dat testimonium delphini amoris , quem erga suam nationem habet . 
Cum forte evenisset , delphinus ut vulnere accepto , non mortifero quidem , sed tali , ut adhuc vivere posset , caperetur ; reliqui non comprehensi , id ipsum ut senserunt , maximis saltibus ad portum gregatim profecti mali quidquam piscatoribus inferre studebant . 
Solent autem , ut par est , cum catulis suis una natare . 
Piscatores igitur pertimescentes captivum deseruerunt . 
Itaque delphini natu majores , tanquam quendam ex sociis affinitate vel genere sibi proximis , pergebant illum comitari , et magno studio sublevare ; cum vel homines ipsi cum intimis et necessariis infelicibus suis studium et curam perraro communicare soliti sint . 
Cum feles simiam in Aegypto , ut refert Eudemus , insequerentur , haec autem omni nervorum contentione in fugam se impellens recta conscendisset in arborem , is illae ad eandem arborem adscendissent ( ad corticem enim adhaerescentes sursum reptare sciunt ) haec sane , ut sola a pluribus circumventa , ex arboris trunco ad ramorum cacumina se vertens diu multumque ab iis extremis pependit ; illae vero , quod eo accedere non quirent , ad aliam se converterunt venationem . 
Haec autem ipsa studiose et diligenter se ex periculo servavit ; nec cuipiam alii , quam sibimet ipsi , salutis praemium debuit . 
Aristoteles auctor est terram circa Astypalaeam serpentibus adversariam esse , et similiter Rheneam mustelis . 
Cornix in arcem Atheniensium nunquam conscenderit . 
Multitudini in Eleo agro non gignuntur , nisi mentiatur Herodotus . 
Rheginis et Locris ad alterorum agros acceder , et agricolationem exercere liberum est . 
Cicadae tamen cum iis unum idemque non sentiunt ; nam Locrenses in Rhegino agro silent . 
Rhegina Locris mutae sunt . 
Hujuscerte silentii vicissitudinis nec ipse causam , neque quisquam alius , nisi ad disserendum sit temere audax , intelligit : sola , Rhegini et Locris , natura novit . 
Fluvii igitur etsi inter Rheginos et Locros medii ripae non dimidio jugeris spatio distant , tamen neutrae transvolant cicadae . 
In Cephalenia fluvius est , qui inter cicadarum sterilitatem et copiam medius interfluit . 
Apes regem suum , mitem et mansuetum , nulloque spiculo armatum , cum is defugiendo ipsas reliquit , arcessunt , et regno profugum insequuntur . 
Ipsum autem sagacissime odorantur : ac nimirum ex ejus odore deprehensum de fuga in regnum reducunt , sua sponte amantes et venerantes ipsius naturam . 
Athenienses autem de civitate Pisistratum expulerunt , Dionysium Syracusani regno ejecerunt , aliique alios , qui tyranni erant , et leges violabant , nec regnandi artem , quae humanitas et civium patrocinium est , exercere poterant . 
Apum regi curae est , ut alveare hoc modo expoliatur . 
Alias aquari , alias intus favos fingere , alias vero ad pastiones proficisci jubet . 
Mutationem operarum , et vicissitudinem munerum faciunt ; provecta vero aetate probe ad id delectae sunt , ut domo se teneant . 
Rex ipse satis habet illa curare , quae ante dixi , et leges sancire , perinde ut summi principes , quos philosophi vel politicos , vel regios , nominare solent ; ceu quietem agit , et ab opere immunis est . 
Quod si migraio magis conducat , tum rex pergit emigrare ; ac si ab aetate firmus sit , agmen ducit , reliquae ejus ductu sequuntur ; sin aetate affectus sit , ceteris apibus ipsum portantibus vehitur . 
Signo dato , somnum capiunt . 
Cum tempus est ad quietem proficiscendi , una quaepiam a rege jubetur somni significationem dare ; quae dicto audiens simul ut illud denunciaverit , reliquae statim cubitum se recipiunt , antea strepentes . 
Quoad rex vivit , tamdiu alveare pace fruitur , omnique ordinum perturbatione caret ; et fuci quidem suis cellis libenter se continent ; ac seniores seorsum habitant , natu minores item seorsum , et rex separatim a reliquis habitat , soboles quoque apum separatim ; cibus etiam et excrementa in locum separatum congeruntur . 
Rege extincto , omnia perturbantur , et funditus pervertuntur ; fuci in apum cellis pariunt , is ita miscentur omnia , ut examen ipsi deterius habeat ; denique rege destitutae pereunt . 
Pure et munde vivunt apes ; nullius animalis carnes edunt ; neque tamen ad hanc cautionem Pythagorae admonitio iis opus est ; satis habent floribus vesci . 
Et cum maxime frugales ac temperantes sint , libidinem et delicias odio persequuntur ; cujus rei testimonio est , quod unguento delibutum insectantur , et tanquam hostem , qui nefarium quippiam admiserit , exagitant ; a complexu venereo recentem cognoscunt , is illum sicut hostem insequuntur . 
Fortissimae quoque sunt , neque ab animalium ullo refugiunt , neque timiditate cedunt , quo minus adgrediantur . 
Cum iis qui sibi molesti non interveniunt , quique nec malitiose nec dolose examen adeunt , pacem servant , foedereque devinciuntur ; contra vero inexpiabile bellum cum vexantibus gerunt , et quicunque mel insula populatur , inter hostes ducunt . 
Vespas acerrime Verant . 
Eas aliquando equum juxta alvearia Aristoteles affirmat fortissime invasisse et interemisse . 
Is inter se etiam nonnunquam contendunt , et potentiores vincunt debiliores . 
Eas capiunt rubete , et ranae lutariae , meropes , hirundines , et saepe etiam vesape . 
Ex his vero animalibus quodcunque apes vicerit , Cadmeam , ut ita dicam , reportat victoriam ; percussus enim , et aculeis compunctus , misere discedit victor ; non enim animi robore minus quam aculeis armatae sunt . 
Sed neque providentia sunt expertes , quod vel ex hac Aristotelis narratione liquet : Apes ( inquit ) aliquando ad examen alienum profectas , mel inde populari coepisse ; et quanquam quae id confecerant apes , suo privarentur labore , tamen immotas prorsus se continuisse , et futurum injuriae eventum patienter expectasse : postquam qvo plurimas praedonum apiarius , qui supervenerat , interfecerat , eae , quae intus erant , cum jam se pugnae et hostibus pares fore confiderent , progressae ulcisci illas , et depopulationis poenas ab eis exigere non iniquas coeperunt . 
Hoc quidem ipsum apum sedulitatis testimonio est , quod ab occasu Vergiliarum ad vernum aequinoctium in locis frigidissimis non se ab alveis commovent , sed teporis desiderio et frigoris fuga intus manent : reliquo anni tempore segnitiam et otium odio habentes , diligentissime operan k ; nec quispiam eo anni tempore videat apem otiari , praeterquam si frigore memebra torpent . 
Geometriam , figurarum pulchritudinem , atque elegantes earum structuras , sine arte , sine regulis , sine circino , nempe venustissimas figuras sexangulas , et sex alterum et aequalium angulorum apes conficiunt . 
Cum autem ex sobole alveus apibus redundat , tanquam maximae urbes hominum multitudine redundantes , sic illae colonias deducunt . 
Ingruentis pluviae et vtoo adventum praesentiunt . 
Quod si ventus eis praeter opinionem ingruerit , videbis singulas summis pedibus lapillum ferre , munimentum ne vento abripi aut everti possint . 
Id , quod divinus Plato de cicadis tradit , is earum cantus et musicae studio , de choro apum etiam quis dixerit ; cum enim lasciviunt et oberrant , tum apiarii sonum quendam canorum et harmonicum edunt : eaeque tanquam a Sirene retrahuntur , et ad sedes suas revertuntur . 
In Paro insula Aristoteles ait mures ferrum , ut e fodinis eruitur , exedere ; et Amyntas in Babylonica Teredone mures eodem cibo uti ait . 
In Cariae Latom dicuntur esse Scorpii , qui indigenas mortifera percussione interimant , externos vero leniter mordeant ; quod quidem beneficium ipsos Jovi Hospitali debere conjecerim . 
Sub regnum et potestatem vespae etiam subjiciuntur , non tamen sicut homines tyrannide tenentur : cujus rei testimonio est , quod sine spiculo sunt earum principes , quanquam duplo majore corpore inter ceteras , mansueti tamen sunt , et qui neque volentes , neque inviti molestiam exhibere possint ; reliquae vero imperata eorum exsequuntur , et in opere versantur . 
Quis igitur non oderit in Sicilia Dionysios , in Heraclea Clearchum , Apollodorum Casandrinorum praedonem , et Nabin Lacedaemoniorum perniciem : siquidem hi gladiorum confidentia regnarunt ; reges vero vesparum sine aculeo mansuetudine nituntur ? 
Aculeatae vespae hoc etiam facere dicuntur : In viperam , quam mortuam perspexerint , involantes veneno aculeum imbuunt ; unde mihi homines disciplinam , non eam quidem bonam , veneno inficiendi sagittas hausisse videntur . 
Cujus in Odyssea Homerus meminit his verbis : Pharmacad mortiferus quaerens ex aere sagittas Ut lineret.Et profecto ut hec , si fides adhibenda sit iis , quae de eo narrantur , Hydrae veneno jacula tinxit ; sic vespae viperina acerbitate aculeos inficiunt . 
Musca etiam a nobis celebranda nec silentio praetereunda est , et quidem merito ; opus enim naturae etiam ipsa est . 
Muscae Pisatides eo tempore , quo Olympia festum celebratur , veluti inducias cum incolis simul et peregrinis , ut ita ciam , paciscuntur . 
Mirum inter tot sacrificia et sanguinis passim fluentis copiam , et carnes suspensas , illas abesse velle , ac sponte ultra Alphem flumen discedere . 
Eaeque a mulieribus inquilinis ne hilum differre videntur , nisi quod ipsae mulier ibus continentiores se exhibeant : istas enim abigit certaminis , is eo tempore pudicitiae lex , muscae vero sponte a sacris abstinent , et dum sacrificia peraguntur , ac certamina celebrantur , sponte discedun . 
At soluto jam festo revertuntur , tanquam decreto aliquo exsules revocatae : itaque cum mulieribus in Elidem et muscae redeunt . 
Orphum piscem marinum si , postquam ceperis , disseces , statim non moritur , sed motum non parum diu retinet . 
Hiberno tempore in speluncis latitare solet , et ad continentem libenter commoratur . 
Contra taurum lupus ire , et simul eum a fronte ideo adoriri non audet , quod et cornua extimescat , et eorum robur mucronatum declinare studeat . 
Quamobrem primum velut recta via contra taurum pugnaturusisset , prae se gerit minas , et tanquam eum invasurus illius oculis sese crebro inculcat ; deinde cum taurus in ipsum irruit , se retorquens in dorsum insilit , et vero acerrime ad ejus perniciem incumbit , is naturae astutia sua infirmitatem compensans ipsum expugnat . 
Asellum marinum cor in ventre habere his in rebus peritissimi tradunt . 
Non modo pavo se non ignorat ex avibus formosissimum esse , verum etiam ubi formae ipsius sita sit pulchritudo praeclare tenet , is ea elatus superbus est , et cerviculam jactat , et ex pennis , quae ei non mediocre ornamentum adferunt , maximos spiritus sumit , his et spectatoribus metum injicit , et aestivo tempore nativum et non arcessitum habet tegmentum . 
Quod si quem velit exterrere , caudae pennes primum explicat ; deinde ad injiciendum terrorem his , veluti armis suis miles quispiam , concrepat . 
Capite etiam elato superbe nutat , velut triplici crista ornatam , quatiens galeam . 
Cum refrigeratio ei necessaria est , tum apssis pennis , et in anteriorem partem reflexis , ex sese corpus suum opacans caloris vim frangit et propulsat . 
Si retro is a tergo ventus flat , alas paulatim pandit ; si ventus interspirans auras et molles et suaves ei adflat , unde is refrigeratur . 
Quod si laudatur , tanquam formosus puer , aut mulier pulchra , qua corporis parte excelluerit , illam ostendat ; sic is ipse pennas ornate et ordine erigit , ut vel florido prato , vel pulcherimmae picturae colorum varietate distinctae similis esse videatur , atque admodum difficile sit pictoribus proprietatem naturae imitari . 
Et quanto sui ostentandi studio teneatur abunde demonstrat ; dum spectatorem conspectu suo expleri facile patitur ; et quaquaversus obvertitur , pennarum speciem multiformem studiose ostendends , et Medorum vestem , ornatusque Persarum superantem suam stolam ambitiose variatos , ostentans . 
Ex barbaris ad Graecos exportatus esse dicitur . 
Primum autem longo temporis intervallo rarus , deinde studiosis elegantiae et pulchritudinis pretio spectatus fuit Athenis , ubi singulis mensium calendis et viros et mulieres admittentes ad hujusmodi spectaculum ex eo quaestum fecerunt ; atque ut in oratione contra Erasistratum Antiphon inquit , marem et feminam mille drachmis aestimarunt . 
Ut nutriantur , cella duplici opus est , et ducstodibus et curatoribus . 
Hortensius , homo Romanus , coenam primus Romae auguralem cum pavone dedit . 
Alexander Macedo ejusmodi aves apud Indos videns , earum admiratione commotus , in eos qui has occiderent , gravem poenam constituit . 
Cum mures in aquatile vas delapsi adscendere non queunt , mutuas inter se caudas mordicus tenentes sese attrahunt , secundum quidem primus , tertium secundus . 
Sic enim eos mutuam opem sibi invicem ferre sapientissima natura docuit . 
Ad hanc rationem de Nilo aquam haurientibus crocodili insidias instruunt . 
Per virgulta , quibus sunt tecti , et intuentur , et subter ea ipsa natant ; et sic operti aquatores , qui cum urnis aut aliis vasis advenerint , confestim ex virgultorum latebris erumpentes , et ad ripam prosilientes , aggrediuntur ; eosque violento raptu interceptos devorant . 
De malitia atque innata astutia crocodilorum haec quidem nunc a me dicta sunt . 
Lepus et vulpes canum metu exhorrescunt , canes etiam latratu aprum e fruticetis excitant , et leonem in se convertunt ; cervos item insequuntur : avis autem nulla canem timet , sed cum eo pacem colit . 
Unam otidem excipio , quae propter corporis sui gravitatem et tarditatem , canem perhorrescit . 
Eam enim ponderosa corporis mole constrictam alae non facile allevant ; idcircoque demisso atque humili volatu utitur , quia pondere deprimitur ; ex quo fit , ut nonnunquam a canibus capiatur . 
Itaque , conscientia suae humilitatis perculsa , simulac canes latrantes audiverit , in dumeta aut paludes excursione se impellit , quibus et protegatur , et ab instanti periculo facillime servetur . 
Sero admodum suos parentes homo cognoscere incipit ; cum tamen intueri in patrem , complecti matrem , arridere domesticis doceatur . 
Agni vero circum matres statim saltu concursant , et domesticum ab alieno internoscunt ; neque id a pastoribus discere ipsis opus est . 
Simia actuosum animal , et ad omnia imitanda habile , omne quod corpore agitur , si doceatur , praeclare discit , et idipsum actione repraesentat . 
Nam si saltare doceatur , saltationem adsequitur ; si ad tibiam canere , canit . 
Ego aurigae munus obire vidi , habenas nimirum vel adducendi , vel remittendi , et flagello simul utendi . 
Brevi , si quis ad alia quaepiam instituat , non fallit docentem ; adeo varium natura animal est et multiplex , ut ad omnem actionem sese verset . 
Hae animalium naturae peculiares quoque sunt ac diversae . 
In Bisalia duplex jecur lepores Theopompus ait habere . 
Meleagrides in Lero nullam avium rapacium laeder Ister prodit . 
Boves apud Neuros cornua in humeris habere Aristoteles auctor est . 
Sues in Aethiopia cornutas esse refert Agatharchides . 
Merulas in Cyllene omnes candidas esse narrat Sostratus . 
Oves in Ponto amarissimi absinthii pabulo pinguescere , et capras in Mimante natas sex mensibus potu abstinere ; et ad mare solum hianti ore respicere , atque inde Illyricas solipedes esse , non bisulcas , audio . 
Pisces in Babylonia , fluvio relicto , in aridis locis frequenter pasci ait divinus Theophrastus . 
Porphyrio , praeterquam quod et rivalis maxime est , et obtrectator , ea sane etiam naturae indole praeditus est , ut eorum quibuscum usu conjunctus est , amantissimus esse dicatur . 
Eum ipsum et gallum in eodem versatos domicilio percepi , eademque ambulationes et aequalia spatia conficere solitos , eisdemque vesci cibis , commun iter pulverulentis uti volutationibus , mirificumque ex his rebus amorem inter se mutuo contraxisse . 
At enim cum utriusque dominus , festo quodam die cum sodalibus , ut epulare sacrificum faceret , gallum occidisset , porphyrio convictore privatus , solitudinem non ferens , sibi inedia mortem conscivit . 
In Aegio , Achajae urbe , praestantem forma puerum , genere Olenium , nomine Amphilochum , sicut Theophrastus refert , anser amavit . 
Nam cum in Aegiensi custodia is puer cum perfugis Oleniorum teneretur , ei anser dona adferebat . 
Porro nihil mirum in Chio Glaucen citharistriam homines , cum ea esset pulchritudine eximia , adamasse ; siquidem ab ariete et ansere etiam eandem audio amatam fuisse . 
Anseres , Taurum montem transmittentes , aquilarum metu , singuli mordicus lapidem tenent , ut ne clangorem fundant ; tanquam enim silentii frenos sibi inijicientes montem transvolant , atque sic , suppresso omni clangoris significatione , persaepe aquilas fallunt . 
Quod autem natura calidissimi sunt , idcirco lavationum cupidissimi exsistunt ; etenim natare gaudent : et quemadmodum cibariis summe humidis herbis , et lactucis , aliisque quibus interius refrigerentur , delectantur ; sic nec lauri foliis , ne si quidem famer pereant , vescuntur ; nec rhododaphnen sua sponte , nec adhibita vi , edunt : praeclare enim intelligunt , si quid tale comederint , se vita privatum iri . 
Contra homines , alii in cibo , alii in potu , veneni insidiis patent . 
Nam innumeri partim venenata potione perierunt , ut Alexander , partim cibo , ut Claudius et Britannicus ejus filius , et alii complures veneno vel sponte vel per insidias sumpto cum semel ejus vi decubuissent , non surrexerunt . 
Recte vulpanseri nomen inductum est , quod ex peculiaribus et ingenitis naturae suae rebus trahit . 
Cum enim anseris speciem habet , tum probe cum vulpe callida improbitate comparari potest ; atque etiamsi corpore quam anser inferior sit , animi tamen robore superior , et ad invadendum praestantior habetur . 
Tuetur igitur se et contra aquilam et felem , aliaque , quae ei adversantur animalia . 
Haec serpenti peculiaria sunt ; cor juxta guttur , fel ad intestina , testiculos ad caudam habet ; longa autem ova et mollia parit , et in dentibus venenum gerit . 
Id quoque pavonis pondus quo supra diximus ] proprium et notione dignum est , quod tres annos natus incipit ex sese parere , et varios colores fundere ; ovis autem non continenter , sed duorum intervallo incubat ; idem interdum irrita et vana , quemadmodum ceterae aves , ova parit . 
Primum ut anas peperit ( parit autem in terra extra aquam , prope aut stagnum , aut paludem , aliumve aquosum locum ) statim ejus foetus , recondita quadam natura et propria , norunt se volatu in sublime ferri non posse , nec etiam in terra commorari ; quocirca a partu statim natatiles ad aquam adsiliunt , neque tamen natare discere necesse habent , sed tanquam temporis longinquitate eruditae sapienter et merguntur et emergunt . 
Nam cum aquila , quam anatariam appellant , in natantem anatem irruit , tanquam eam raptura , se intra aquam submersione abdit , atque infra aquam natando ex alio loco extra aquam eminet . 
Quod si aquila illuc quoque incumbat et instet , ea iterum demergitur , atque tamdiu sursum deorsum commeat , dum aquila fuerit submersione suffocata , aut discesserit in aliam praedam ; tum enim anas metu liberata , ad summam aquam elata rursus natat . 
Hominibus cycnus longe praestat ; novit enim quando mortem sit obiturus , et , ut eam adpropinquantem placate ferat , pulcherrimum a natura donum consecutus est ; in morte enim nullum acerbi doloris sensum inesse credit . 
Homines autem quod nesciunt , id et exhorrent , et summum malum existimant . 
At olori tanta animi est tranquillitas in extremo vitae spiritu , ut sibi tanquam naeniam canat . 
Talem etiam Bellerophontem heroico et excelso animo mortem subire paratum Euripides celebrat , apud quem hisce verbis ille sseipsum alloquitur : Pius fuisti semper in deos , tuis Non defuisti amicis unquam , non opem Negasti externis : et reliqua , ut sequuntur . 
Canit igitur cycnus funebre sibi carmen , quo sive suas ipse laudes , sive Deorum hymnos decantat , ad mortem se praeparat . 
Quod autem prae laetitia potius quam tristitia canat , Socrates quoque attestatur . 
Dolorem enim et molestiam animo versans nunquam cantui vacat . 
Neque vero ad mortem modo , verum etiam ad pugnam fortis est ; nec prior lacessit , tanquam sane moderatus et vir prudens , lacessenti vero et insidianti de animi robore nihil concedit . 
Ceterae quidem aves cum eo pacem habent , et quasi foedere devinciuntur , ab aquila vero saepe hostiliter appetitur ( ut Aristoteles refert ) nunquam tamen vincitur , sed eam provocantem animi non solum robore , sed jure etiam optimo vincit . 
Ardea ostrea maxime appetit , eaque , ut pelecani conchas , clausa devorat ; et in gutturis sinu , quem ingluviem vocant , tamdiu condit , donec vi caloris dehiscant ; quod cum jam factum senserit , testas evomit , pulpas retinet , iisque vi ventriculi percoctis alitur . 
Avis nomine asterias cicuratur in Aegypto , et eatenus humanam vocem intelligit , ut qui scalpellus ei convicium faciens appellaverit servam , irascatur ; et si pigram vocaverit , succenseat atque indignetur , tanquam ignobilitate et segnitie sibi per irrisionem objecta . 
Si quis liquorem Cyrenaicum teneat , et torpedinem apprehendat , nihil ab ea patietur . 
Draconem marinum si manu dextra attrahere coneris , non sequitur , sed violente renititur ; sinistra vero si injicias , cedit et capitur . 
Charmidem Massiliensem audio dicentem , non modo musicae perstudiosam esse lusciniam , verum gloriae etiam cupidam . 
Cum enim in deserta solitudine sibi tantum canit , tum simplicem cantum et minime elaboratum edit ; cum autem captiva tenetur , et non caret auditoribus , cantum variat , eumque molliter inflectit . 
Quod et Homerus insinuasse mihi videtur his versibus : Ut cum Pandarei proles , chloreis aÃŽdon , Principio veris meditatur carmina se cum , Vernantisque laens frondes sedet arboris int , Multiplici et varians suaves de gutture voces Fundit . 
In his non ? ? 
id est , multisonam sed ? ? 
scribunt nonnulli , et interpretantur vocem varie imitantem ; ut ? ? 
contra , quae ad nullam prorsus imitationem sit composita . 
De animalibus solum leonem nasci oculis apertis Democritus ait , tanquam statim a partu iracundum et strenuum aliquid meditantem . 
Alii observarunt eum , cum dormit , caudam movere , ut ostendat nimirum se non omnino dormire et somno undiquaque vinci ut cetera animalia . 
Quod ipsum Aegyptii se observasse gloriantur , dicentes , leonem a somno invictum esse , nempe qui semper vigilet . 
Idcirco hunc soli eos consecrare audio , quod sol laboriosissimus ad nullum temporis punctum versari intermittens circum orbem terrae , ab instituto cursu nunquam conquiescit : cui rei Homerum testem adferunt , cum solem inquit operum et laborum requietem nullam habere . 
Cum autem insidias bubus molitur , suo robore prudenter utitur ; nam noctu proficiscens ad stabula : quod et Homerus novit : Utque leon veniens perterret nocte profunda : fortitudine sua omnes quidem exterret , sed unum abreptum vorat . 
Ut vero exsaturatus est , in posterum quidem reliquias servare cupit ; sed pudor certe eum prohibet in custodia reliquiarum permanere , tanquam ab inopia cibi famem metuentem . 
Itaque maxime hians gravi spiritu suo afflat , teterrimam adspirationem exhalans ; sicque ejusmodi adspirationi tetrae custodia permissa discedit . 
Cetera autem animalia cum eo accedunt et sentiunt cujus illae reliquae sint , non attingere audent , metuentia videri praedari , et deripere aliquid de rege suo voluisse . 
Quod si ei feliciter ceciderit venatus , illum relicti primi cibi caput oblivio , huncque ut evanescentem et exoletum adspernatus reliquit ; at si ex venatu nihil acciderit praedae , ad primum tanquam penariam cellam regreditur . 
Cum supra quam ferre queat cibo se complevit , aut quiete et inedia se exhaurit ; aut simiam nactus vorat , illiusque adesis carnibus ventrem mollitum extenuat . 
Jam porro justus est leo , et virum ipsum , prior qui se lacessiverit , ulciscendi modum tenet . 
Nam si quis invasurus accedat , illi se opponit caudam vibrans , et per latera contorquens se ipsum incitat , tanquam stimulis admotis exacuens . 
Et cum qui se appetiverit , sed ab ictu aberraverit , ut pariter ulciscatur , exterret quidem , et non laedit . 
A prima aetate cicur factus , cum mansuetissimus est , tum vero ejus occursatio facillima et jucunda , lusionibus delectatur , et quidvis , modo id suo altori gratum esse sentiat , libenter sustinet . 
Anno , Carthaginensis , leonem , quo ad vectiones sarcinarum utebatur , habuit . 
Unaque cum Berenice manusefactus leo vivebat , tanquam usu ex comptoribus , linguaque ejus faciem leniter abstergebat , ac complanans rugas demulcebat ; cum eaque in mensa convivebat , humaniter et apte comedens . 
Onomarchus Catanae tyrannus et Cleomenis filius etiam leones habuerunt convictores . 
Admirabilem quandam et nobis occultum odoris suavitatem pantheram habere ajunt , ipsa autem praerogativam suam novit ; et una cum panthera norunt etiam alia animalia , quae capiuntur hoc modo : cum horum , quae ad victum opus sunt , eget panthera , sese vel in loca fruticibus densis consita , vel foliis vestita , ita occultat , ut inventu difficilis , tantum respiret . 
Tum hinnuli , dorcades , caprae sylvestres , atque alia ejusmodi animalia quadam suavis odoris illecebra attrahuntur , et proxime accedunt ; illa autem de latebra exsilit et praeda potitur . 
Animalium ruminantium tres ventres esse audio , quos nominant reticulum sive vittam , omasum vel proreticulum et abomasum , quod post reticulum est . 
Porro sepiae et loligines binas , quibus pascuntur , promuscides ( ut ita appellem , propter figuram earum simul et usum ) praetendunt . 
His veluti anchoris , cum tempestas et fluctus mare agitant , petrarum prominentiis firmissime adhaerentes , adversus omnem concussionem ac fluctuationem tutae exsistunt . 
Et rursus cum tranquillitas redierit , iis solutis libere natant , non inutili hac scientia , qua se contra hiemem et pericula muniunt , instructae . 
Si cui apum nomenclaturas cognoscere libeat , candide impertiar , quae audivi . 
Earum igitur quaedam duces appellantur , quaedam sirenes , aliae operariae , aliae figulae . 
Nicander ait cephenas fructum adferre , In Cappadocia mel sine favis apes conficere ferunt , idque ut oleum perinde crassum esse . 
In Trapezunte Pontica ex buxo mel fieri accepi , hocque esse odoratu grave , et sanos dementes reddere , at comitiali morbo correptos ad sinitatem restituere . 
Itemque in Media mel ex arboribus stillare ; et , ut ait Euripides in Bacchis , in Cithaerone dulces ex ramis guttas manare . 
In Thracia quoque ex plantis mel fieri dicitur . 
In Mycono non gignitur apis , quin etiam importata moritur . 
Aristoteles ait bestiolam apud Hypanim fluvium , unum diem viventem , sub lucem matutinam nasci , post autem ad solis occasum extingui . 
Venenatus sepiae morsus est , dentes autem ipsius validi latent . 
Morsu osmylus quoque et polypus laedunt : et hic quidem violentius quam sepia mordet , veneni vero minus emittit . 
Aprum , priusquam in aliquem invadit , exsertos dentes exacuere ferunt . 
Cui rei testimonio est Homerus , cum ait ; Album acuens dentem . 
Atque etiam intelligo suillum pecus pinguescere ; item cibis , qui vehementer inflent et expleant , nec non quiete et suili tenebroso gaudere . 
Eaque videtur etiam Homerus insinuare : Primo , quod in locis coenosis volutari gaudeat , ubi Sues humicubas cognominat . 
Deinde , quod aqua turbida pinguescat : Nigram potat aquam , quae porcos reddit obesos.Tertio , quod tenebras amet : Ad boream spectante cava sub rupe cubabant.Quarto , quod alimentum flatuosum eis conveniat , ubi Glandibus eas dulcibus pasci ait . 
Idem poeta non ignorans suem conspectu feminae attenuari et imminui carnibus , separatim utrumque sexum cubare canit . 
In Salamine si sus segetem herbescentem fuerit depastus , ejus dentes lege Salaminensium exteruntur ; atque hanc esse ajunt apud Homerum Suem frugivoram . 
Sunt qui aliter sentiant et suis viridem depastae segetem dentes reddi infirmiores dicant . 
Canibus herbam natura ostendit , qua suis vulneribus medeantur . 
Iidem si lumbricis vexentur , segetem herbescentem depasti eos excernunt . 
Cum aut alterutrum ventrem exhaurire habent necesse , herbam dicuntur quandam comesse , cujus vi partim evomendo , partim dejicienda alvo , quicquid in eis redundat , ejiciunt . 
Unde Aegyptios etiam syrmaismus , quo ventrem expurgant , didicisse ferunt . 
Perdices quoque ajunt , et ciconias , et palumbos , origanum herbam vulneribus , si quae acceperint , mansam imponere et sanari , nec ullis humanis indigere remediis . 
Non hic antiquorum testimonio mihi erit opus ; quae ipse vidi , explicabo . 
Cum vir quispiam lacertum ex illis , qui colore sunt admodum virides , et ceteris majores , comprehendisset , atque aereo stylo excaecavisset , eundemque in fictilem ollam recentem utrinque eatenus exiguis foraminibus pertusam , ut neque spirare fera prohiberetur , neque tamen exitum haberet , injecisset , et simul terram roscidam , et herbam , cujus nomen non explicavit , imposuisset , simulque ferreum annulum , cui inesset gagates lapis , in quo lacertus scalptus erat ; denique ollam novem signis impressam in terra defodit , et singulis quotidie deletis , ut nono signo sublato ollam reclusisset , lacertum vidi , oculorum usu recuperato clarius quam ante excaecationem cernere . 
Hunc igitur in pristinum ipsius locum dimisimus , annulum autem vir ille oculis salutarem esse praedicabat . 
Id summam mihi turpitudinem habere videtur , o homines , quod animalia amicitiam inter se colant , neque modo ea , quae una pascuntur , et sunt ejusdem speciei , verum etiam quae nihil sese genere attingunt . 
Cum enim capris oves amicitia conjunctae sunt , cum turture amicitia columbae intercedit , palumbes item et perdices bene inter se sentiunt , alcedo et carulus , ut dudum novimus , mutuo inter se amore tenentur , cornix et ardeola mutuam inter se amicitiam colunt , gavia cum monedula amoris conjunctionem habet , et cum harpa milvus . 
Contra cornices et noctuae perpetuo et inexpiabili bello , ut ita dicam , dissident ; hostes sunt milvus et corvus , itemque pyralis et turtur , brenthus et larus ; ac rursus chloreus cum turture dissidet vultures et aquilae , cycni et dracones hostes inter se sunt ; leones tauros et bubalidas infestant ; elephas et draco inter se infensissimi sunt , aspidi inimicus ichneumon , ac aegithus asino ; nam ob hujus prudentis vocem aegithi ova franguntur , et pulli abortivi excidunt ; quamobrem avis haec suam ulciscens sobolem , asinorum ulcera invadit et arrodit . 
Vulpes circum odit , taurus corvum , et equum anthus . 
Hoc etiam non praeteribit homo studiosus rerum naturae , delphinum adversari balaenae , lupum mugilibus , muraenas congris , et alia denique aliis . 
Ursi posteaquam venatores , qui non humi modo se sternunt , sed et os ad terram adjiciunt , et spiritum continent , odorati fuerint , tanquam mortuos relinquunt ; ejusmodi enim animalium genus existimatur mortuos abhorrere . 
Mures etiam oderunt eos , qui in suis sedibus et cavernis moriuntur ; itemque hirundines , et apes suas gregales extinctas ejiciunt ; formicis etiam natura tributum est , ut sui generis defunctas ex cavernis efferan , quo mundius habitent . 
Nam hoc brutis quoque insevit natura , ut gentiles et cognatas animantes extinctas mox e conspectu amoveant . 
Aethiopum vero sermonibus , lepore et Graecanico fastu carentibus , pervagatum est , elephantum , cum alterum perspexerit mortuum , non praeterire , quin humum promuscide haustam veluti sancta et mystica quadam ceremonia injiciat , propter communem natura mortuo parentans , ne piaculum committat ; nam hoc quidem ipsum non facere , exsecrabile ducit . 
Sufficit autem ei et ramum injicere , quo facto abit , communem omnium finem non adspernatus . 
Tum etiam ad nos is sermo permanavit , elephantos cum ex vulnere , sive id in bello , sive in venatione acceperint , vicini sunt ad moriendum , aut obvium herbam , aut proximum pedibus pulverem allevantes , in coelum suspicere , eumque pulverem herbamve jacere , tsl voce sua lamentari , et miserabiliter supplicare , tanquam Deos ob ea , quae injuste et indigne sustinent , obtestantes . 
Has etiam animalium proprietates cognoscere datur . 
Aves cicures et domesticas audacter contemnere equos , asinos , boves , et camelos ; ac si cum mansuefactis elephantis aluntur , non modo eos non timere , verum per eos ipsos incedere videmus ; gallinaceos etiam in dorsa eorum involare tanta ipsis audacia est atque fiducia : metum autem et timorem ingentem his injicit mustela praeteriens , et , qui vocem vel mugientium vel rudentium praeclare contemnunt , hujus clamorem vehementer horrent ; anseres item et canes et struthiocamelos nihili faciunt , contra accipitrem multo minorem formidant . 
Gallorum cantus leons exterret , basiliscos exanimat ; eundem praeterea neque felis , neque ilvus sustinet . 
Clangorem quidem aut aquilarum aut vulturum facile columbae spernunt , non item circi et marinae aquilae . 
Caeterum agnus et hoedus et quivis pullus , mox ut in lucem editus est , ad maternas mammas illico se applicat , et sugndis uberibus impletur ; id quod mater facile et tranquilla patitur , et manet . 
Fidipeda omnia , ut lupae , canes , leaenae , pantherae , catulis suis papillas supino situ praebent . 
Quemadmodum homines variis linguis loquuntur , sic animalibus rationis expertibus natura comparavit , ut diversum quiddam et varium sonent . 
Ut igitur ex hominibus aliter Scyhta , aliter Indus loquitur , aliter Graecus , Romanus , Aethiops , Saca ; ita etiam animalia , alia aliter , cognatum sibi linguae sonum et strepitum fundunt ; alia enim rugiunt , alia mugiunt , alia hinniunt , quaedam rudunt , quaedam balant , vel ululant , baubantur , aut latrant , frenduntve , alia clangunt aut strident , alia suaviter cantant , sunt quae balbutiant ; et sexcenta naturae dona , alia aliis animantibus propria , exsistunt . 
In utraque Nili ripa aspides latibulis se tegunt . 
Et tanquam aedes suas homines , sic hoc flumen omni alio tempore jucunde et suaviter accolunt ; cum autem in agros Nilus per aestatem redundaturus est , tum triginta circiter ante diebus , aquarum copia et etesiis ventis impulsae promotaeque longius a fluvio in loca eminentiora una cum foetibus suis demigrant : quod quidem munus a natura acceperunt , tanti ut fluminis tamque operosi , quotannis accessionem non modo non ignorent , sed ab ejus etiam damno cavere sciant . 
Testudines etiam et cancri et crocodili in loca Nilo inaccessa id temporis ova transferunt ; unde ii , qui ova eorum offendunt , quantum et quatenus Nili , rura irrigaturi , incrementum sit futurum , facile colligunt . 
Fluviatiles equi , Nili alumni , segetum ut maturitas venit , et flavent spicae , non eas continuo depasci ingrediuntur , sed extrinsecus conjecturis adsequuntur , quantum ad se explendos satis sit ; post talem considerationem pascere in agrum ingrediuntur , et inter pascendum retro versus Nilum cedunt . 
Hoc enim ipsum eo pacto machinantur , ut agricolas , quos ante se , non a tergo adfuturos expectant , longius videre , et in Nilum facilius se recipere possint . 
In Mauritania pardalis cum robore et viribus praestet , non tamen iis simias aggreditur ; causa est , quoniam simiae non se opponunt ei , sed in fugam se conferentes in arbores altas adscendunt , et illius impetum declinantes illic consident . 
Veruntamen pardalis ad hanc rationem simia dolosior insidias molitur , et dolos nectit . 
Ubi enim simiarum multitudo manet , eo profecta ad terram se sub arbore abjicit , et in solo supina jacet , ac ventre inflato , cruribus resolutis , oculis clausis , et spiritu compresso , sese ab anhelando continent , denique mortua videtur . 
Illae vero hostem ex alto despicientes mortuam suspicantur , et facillime credunt id quod vehementer optant ; nondum tamen descendere audent , at experimenti causa unam ex ipsis , quam audaciorem putant , ad examinancum pardalis affectum praemittunt . 
Haec quidem non omnino sibi praefidens descendit , sed timide et pedetentim primo decurrit , et cum proxime ad pardalim accessit , regreditur rursus ; tum tertio descendit , et illius oculos speculatur , et spiritum ducat necne periclitatur . 
Illa autem immotam se fortissime praestans paulatim huic animos addit . 
Et jam , cum hanc permanere constanter sine damno circum illam sublimiores ex superiori loco simiae speculantur , fiduciam et spiritum colligentes ex arboribus frequentissimae decurrunt , et circum eam concursantes saltant ; simul et supra ipsam gradientes insultant , et in illius contumeliam saltationem simiis convenientem saltantes multifariam ei illudunt , testantur . 
Illa autem omnia sustinens , simul ac illas insultando et illudendo defatigatas esse intelligit , ex inopinato exsiliens eas partim unguibus lacerat , partim dentibus distrahit , atque opimum et adipale ex hostibus prandium sibi abunde comparat . 
Egregie sane , patienter et fortiter omnia sustinet ac tolerat pardalis , dissimulat et se continet , donec opportune hostes tam contumeliosos ulcisci possit : nec tali eget hortatione , quale seipsum Ulysses animabat : Pectore durato forti . 
Is quidem impatiens contumeliarum , quibus ancillae eum afficiebant , parum abfuit , quin ante tempus seipsum proderet . 
Cum ab Indis hominibus arborem elephanti radicitus extrahere coguntur , non prius eam extirpandam aggrediuntur , quam quatefecerint ac tremefecerit arborem ; sic periclitantes , evertine possit , an omnino invictam ab impetu sit se praestatura . 
In Amano , Libano , et Carmelo , altissimis Syriae montibus , cervi nascuntur ; qui cum in Cyprum transmittere volunt , gregatim ad litora perveniunt , ibique tamdiu secundum ventos praestolantur , dum per placatissimam quietem belle sibi flare senserint ; tum fidenti animo sese trajicere mare ingressi et ordine natant ; et in antecedentium tergo subsequentes capita reponunt ; ac nimirum dux idcirco retrocedit , quia non habet ubi nitatur , et post omnes clunibus proximi antegredientis nitens ex labore quieti sese dat , simul et extremum agmen ducit . 
In Cyprum ideo transnant , quod pastionum , quae illic amplissimae esse dicuntur , desiderio tenentur . 
Et profecto adeo feracem Cyprii regionem se incolere testanttur , de agrorum ut bonitate Aegyptiis non concedant . 
Eodem modo Epirotici cervi in Corcyram , quae contra Epirum est , mare transeunt . 
Homines , ut boni ac fortes viri sint , hortatione egent , et suasionis oratione plena , quae et metum tollat , et addat animos ; athletae quidem ad stadia hortandi sunt , milites ad arma . 
Robore non item extrinsecus adsumpto bestiae egent ; at ex sese potius vires incitant et semet confirmant . 
Aper quidem pugnaturus ad lapides laeves ac politos dentes exacuit : quod Homerus etiam non ignoravit . 
Leo , ne quid ignave faciat et torpescat flagellans semetipsum cauda excitat , Homero itidem teste . 
Elephanti autem ad certamen ut incendantur , promuscide sese Verant ; neque ad hoc ipsum cujusquam eent praeceptis , non eo qui accinat ; Non jam sedere , non licet trahere moram : neque Tyrtaei versibus , ut animentur , opus habent . 
Taurus gregis dux , cum ab altero fuerit duce superatus , se in quendam locum ab aliis segregat , et semetipsum non alieno impulsu , sed sua sponte exercet , atque omni contentione , cornibus , calcibus , unguibus certat ; cornua quidem in arbores infligit , pedibus pulverem spargit , ceterisque exercitationibus sese accommodat , et a vaccis se continet : sicque a venere abstinet , et libidini suae moderatur ; quemadmodum Iccus palaestrita Tarentinus , quem Plato toto certaminum tempore omnis coitus expertem permansisse affirmat . 
Sic Iccum ratione praeditum , atque Olympiorum et Pythiorum cupidum , simul et gloriae sensu affectum , nihil admodum mirum videri debet , emendate et summa corporis castimonia vixisse ; nam ei praemia proposita videbantur illustria , pinus Isthmica , laurus Pythica , oleaster Olympicus ; tum vero sperabat se , quoad viveret , circumspiciendum esse , et cum e vita excessisset , magnam laudem ex ea re adepturum . 
Amoebeum quoque citharoedum accepi uxorem duxisse formosissimam , omni tamen tempore , quo in certaminibus versaretur , ab ea se abstinuisse . 
Diogenes , tragoediarum actor , universum omnino veneris usum abjecit . 
Clitomachus , pancratiastes , canes si quando complexu venereo junctos perspiceret , oculos ab eorum conspectu avertebat ; et si quod in convivio verbum lascivum et libidinosum audisset , a consessu exsurgens discedebat . 
Atqui homines ratione valentes haec vel ad quaestum , vel ad gloriam fecisse , non magnam admirationem habet ; at tauro suum adversarium vincenti quae praeconia , o Plato , laborum deferuntur ? 
aut quae decernuntur praemia ? 
Ratione carentia ab his , quibuscum consuetudo eis qotidiana intercessit , magna amicitiae religione adducta abstinere , et parcer saepe solent . 
Pardalim enim audio , cum eam a parvula cum hominibus venator versari adsuefecisset atque mansuefecisset , eamque sane tanquam amasiam adamaret , et magna cura aleret , ob eamqueem hoedum huic edendum objecisset viventem , eam simul et alere et oblectare cibo recenti ab ipsaque laniando volens , laniare illum recusasse . 
Cum enim primo die is ad pastum objectus fuisset , ab eo ipso edendo se sustinuisse , quia propter cibi expletionem inedia uti necesse haberet ; secundo iterum die hoedo ei allato , ab eo similiter , quoniam adhuc fame non premeretur , se continuisse ; tertio die , quamvis esuriret quidem , et solita voce cibus requireret , non hoedum tamen suum contubernalem attingere voluisse , sed , illo relicto , alterum sumpsisse . 
Homines autem suos non modo intimos et pernecessarios produnt , sed saepe etiam fratres et parentes . 
Quod ursa primo carnem informem pariat , deinde lingua conformet , ante dixi ; jam quod nondum narravi dicam et valde opportune . 
Hiberno tempore parit , et , cum peperit , latibulis se tegit ; nam frigoris vim reformidat , et veris adventum manet : nec ante tres menses exactos catulos in lucem educit . 
Cum autem se habitu corporis opimo sentit , hoc enim ipsum morbi loco ducit , ? ? 
i.e. latibulum , expetit . 
Unde dicitur ? , affectus , quo tempore latendit tenetur . 
In antrum non recto motu sui corporis , sed supino ingreditur , et dorsi sui tractu repit , venatoribus ut vestigia sua obliteret . 
Ibique postquam est ingressa , se quieti dans , habitum corporis extenuat per quadraginta dies ; e quibus quidem quatuordecim , Aristotele teste , immobilis manet , reliquis aliis movetur ; cibo interea per totos quadraginta dies abstinens , tantum solo lingendo dextero pede se sustentat ; eique intestinum eatenus adducitur , ut propemodum cohaereat . 
Quod quidem ipsum ea sentiens , cum egressa sit , aron herbam agrestem edit , cujus natura ventosa intestinum diducit et dilatat , eidemque facultatem receptandi cibi adfert . 
Cum autem cibis sese rursus impleverit , formicas edens facile exinanitur . 
De ursarum evacuatione naturali , atque expletione , hactenus a me dictum est neque eaedem , o homines medicis , nec libris indigent . 
Cum poma dracones comesuri sunt , sylvestris intybi succum idcirco exsorbent , quod haec illis , ne inflatione impleantur , magnum adjumentum adfert . 
Cum vero homini aut ferae cuipiam facturi sunt , mortiferas radices et herbas edunt ; id quod Homerum quoque non latuit ; meminit enim draconis , qui ante suum latibulum immorando seque volutando , noxias herbas voravit.In latebras et condensa fruticum , amissis cornibus , sese cervi abdunt ; hoc diligentius ab hostibus sibi caventes , quod a cornibus jam inopes cum a pristino robore , tum ab armis se nudos existiment . 
Cavere etiam dicuntur , ne quando in tenera et recentia cornua solis radius incumbens , priusquam obducantur et callus innascatur carnem putrefaciat . 
Equi , cum ad praelia itur , ad fossas tergiversantur , et foveas habent suspectas , nec facile ingredi aut transilire sustinent , et a palis terrae infixis abhorrent . 
Quod Homerus etiam hisce carminibus adseruit : Sic Hector passim socios hortatur , et orat , Ut superent fossant ; sed non est ullus equorum Ausus se magnae primus committere fossae ; Hinnitos edunt stantes in margine tantum ; At qui transiliat , non est , aut ingrediatur . 
Ad nuncupatum lacum Myridis in Aegypto , ubi crocodilorum oppidum est , cornicis sepulchrum ostenditur ; cujus causam Aegyptii eam adferunt : Quod eorum rex , Marres nomine , cornicem valde cicurem habuerit ; quae postquam aud is , quo perferenda esset epistola , mox quo volatus dirigendus , et quaenam regio transeunda , et ubi terrarum requiescendum esset , cognoverit ; eoque regis literas ocyus , quam quivis nuncius , perferre solita sit ; eam mortuam et sepulchri honore et cippi a rege affectam ajunt . 
Nutricationes et curae quas alendis instituendisque brutis homines impendunt , propriis nominibus appellantur . 
Est enim quaedam disciplinas equorum , qua pullos equisones et hippocomi instituunt , est et sua canum educatio , est ars elephantos curandi , et cicurandi leones , et nutriendi aves , et aliae quaedam . 
Ursa hac calliditate pollet : Si insequentibus urgetur , eatenus suos , quoad potest , catulos propellit ; cum autem eos jam intelligit lassitudine deficere , et ut comprehendantur vicinos esse , tum alterum dorso , alterum ore gestans , in arborem ascendit ; eorum autem alter unguibus ad dorsum ursae adhaerescit , alter dentibus ejusdem retinetur . 
Ubi vero ex fame laborans taurum invadit , non omni robore , nec recta et aperto Marte pugnam committit , sed obliquo impetu cervicem appetens deprimit , ac mordet . 
Hic quidem oppressus mugit , et denique succumbit ; illa autem devorando expletur . 
Animalia disciplinae idonea haec esse percepi . 
Regnantibus Ptolemaeis cynocephalos Aegyptii literas , et saltare , et tibiam inflare , et pulsare citharam docebant . 
Tum vero unusquispiam cynocephalorum stipem , domini nomine , sic scite , tanquam circulator , qui stipem petit exigebat ; et id quod dabatur in marsupium , quod ferebat appensum , congerebat . 
Sybaritas saltationem equos docuisse jampridem pervagatum est . 
Elephantorum ad disciplinas docilitatem ante dixi . 
Dominorum usui canes servire , et res domesticas his , qui eos instituerint , plane sciunt administrare ; et pauperi satis ad famulatum est unum possidere canem . 
Imo canes pauperum perpetui ceu servi sunt ; ut Arabum Troglodytae , Libyum Nomades , et Aethiopum quicunque circa paludes vivunt , solis vesci piscibus adsueti . 
Probe autem animalia eorum , quae agunt aut patiuntur , memoriam tenent ; nec ad memoriam Simonidis arte , nec Hippiae , nec Theodectis , nec alterius cujuspartim de memoria praeceptionibus egent . 
Nam vacca eo proficisci et mugitu dolorem testari novit , ubi ab ejus uberibus ad macellum vitulus abstractus fuerit . 
Boum sub jugum mittendorum alii se laetos vultu ostendunt , alii pedem referunt . 
Equus autem cum annulorum crepitum et freni strepitum adivit , et cetera ut frontis ac pectoris ornamenta vidit , tum fremit , et exsultans ungularum supplosione obstrepit , et ex eorum conspectu adflatu quasi furoris ad iter incenditur ; voe etiam equisonis excitatur , et aures erigit , et naribus inflatis celerem festinationem anhelat , quodam incredibili cursus studio ad currendi memoriam rediens . 
Secundum vias cerva parere solet , quod quidem ipsum sapienter facere videtur ; nam insidias a feris quibus se imbecilliorem esse novit , timet ; homines vero celeritatis fiducia contemnit , nec dubitat effugere posse . 
Postea autem quam se opimo corporis habitu affectam sentit , non amplius juxta vias partum edit , quod jam se minus accommodatum ad currendum intelligit ; at enim vel in saltibus , vel convallibus parit . 
Terrena testudo cum origanum comederit , viperam contemnit . 
Quod si ejus facultatem non adsequatur , comesa ruta contra hostem armatur . 
Jam si utriusque facultate caruerit , a serpente conficitur . 
Cervus , ut audio , ad vivendum praesentibus contentus est , nec plura desiderat , imo vero hominibus temperantius multo et ventri moderatur . 
Nam in Hellesponto collis est , ubi cervi , quorum altera diffissa est auris , sic pascuntur , illius extra fines ut nunquam progrediantur , nec alias pastiones desiderent , nec prata alia bonitate praestantiora concupiscant ; at satis habent omni anni tempore praesentibus frui . 
Quid ad haec homines ; quos sane usque ad mortem ne quidem expleverint opes , quantas lapideum limen jaculatoris intus continet ? 
Hyaena , ut Aristoteles tradit , laeva in manu vim soporiferam habet , et solo tactu somnum conciliandi . 
Saepenumero igitur in stabula ingressa , cum dormientem aliquem deprehenderit , et pedetentim ad illum progressa fuerit , soporiferam , ut ita dicam , manum ejus naribus admovet ; sicque eas opprimit , hic ut sine sensu esse videatur ; ac tantum terrae suffodit , quantum sit ad eum ipsum obruendum satis ; guttur vero et supinum et nudum relinquit , in quod incumbens somno oppressum suffocat , posteaque in latibulum abstrahit . 
Jam cum lunae orbis plenus est , retro posito lunae fulgore , suam canibus umbram injicit , quos statim mutos reddit , et tanquam veneficio quodam eorum sensus perstringit ; deinde et elingues abducit , et optatis fruitur . 
Celebris ille jam olim delphini in Iaso amro , quo formosum adolescentem prosecutus est , non est silentio mihi praetereundus . 
Iasensium igitur gymnasium mari imminet ; illic ephebi post cursus et palaestras mare ingressi , antiquitus recepto more , se lavabant . 
Et cum aliquando natationi indulgerent , unum ex illis forma praestantem delphinuys quidam vehementissime amare oocoepit : ad quem cum adnasset initio , non mediocrem ei metum incussit : sed aucta paulatim familiaritate , ita puerum sibi conciliavit , ut plane amicum et benevolum haberet . 
Itaque lusitare inter se coeperunt , et natando invicem certare : est quando puer insidens illi , ceu sessor equo , superbus vehebatur . 
Atque hoc spectaculum tum Iasense , tum peregrini admirabantur . 
Pergebat enim suos amores vehens delphinus , et in mare tantum procedebat , quantum libebat puero ; deinde revertebatur , et prope litus eum restituebat ; ubi invicem digressi , hic domum suam , ille in pelagus redibat . 
Solebat autem apparere delphinus eo ipso tempore , quo dimittebatur gymnasium . 
Eo , quem exspectaverat , viso , puer gaudebat ; cum delphino delectabatur , et colludendo ac suae pulchritudine formae in admiratione erat , ut qui non hominibus modo , sed etiam ratione carentibus animalibus formosus videretur . 
At invidia redamantem illum non multo post sustulit . 
Nimium enim exercitatus et fessus aliquando puer , cum toto ventre in vectorem suum delphinum temere se injecisset , non animadvertens aculeatam spinam dorsi erectam esse atque horrentem , ejus acuminibus umbilicum suum exulceravit ; ex eoque factum est , ut et venae quaedam abrumperentur , et permultus sanguis efflueret , ibique puer xtu spiritum effunderet . 
Id delphinus partim ex pondere sentiens ( non enim jam ut consueverat tam levis et expeditus insidebat , nempe qui spiritibus sese non sublevaret ) partim sanguine imbutum mae cernens , id quod res erat ut intellexit , amasio suo superstes vivere noluit . 
Quamobrem multo robore , quemadmodum Rhodia navis plenis velis propulsa sic simul cum defuncto in litus se ejicit ; amboque , hic jam mortuus , ille animi defectione exspirans , humi strati jacuerunt . 
Laius , o bone Euripides , non tale facinus propter Chrysippum conscivit , quamvis , sicut tu ipse animus , et fama docet , Graecorum primus pueros amare coeperit . 
Iasenses cives , ut illorum vehementem amorem cum honoris gloria compensarent , sepulchri monumentum commune amborum , et formosi pueri et delphini amatoris , constituerunt , et statuam quae forma eximia puerum in delphini dorso sedentem haberet , excitarunt ; atque etiam numismata ex argento atque aere fecerunt , et eorum imaginibus signaverunt , ad demonstrandum utriusque miserabilem casum ; ac nimirum tantum facinus memoriae tradiderunt , ut Dei amicum honorarent . 
In urbe Alexandria Ptolemaeo secundo regnante , simili amore delphinum flagrasse audio , item Puteolis Italiae ; quae si Herodotus novisset , non minus , sicut mihi videtur , quam ea , quae de Arione Methymnaeo dicuntur , miratus fuisset . 
Canes , boves , sues , caprae , serpentes et bestiae aliae cum impendentem pestem et famem , ac terrae motum , tum etiam coeli salubritatem , et frugum fertilitatem praesentiunt : neque tametsi ratione carent , quae aut salutem , aut perniciem adferre potest , ab eorum , quae dixi , intelligentia aberrant . 
In Idumaea , seu Judaea , cum Herodes rerum potiretur , eximia magnitudine draconi perpulchram admodum adolescentem feminam in amore fuisse indigenae praedicant ; ad quam ille quidem venitaret , et simul cum ea amanter dormiret . 
Haec vero , etiam si amator , quoad poterat , leniter et mansuete ad ipsam adreperet , ejus tamen metu perterrita sese subduxit , et ut ex amicae absentia eum amoris oblivio caperet , menstruum spatium abfuit . 
At ei sane quum absentis desiderium augebatur , indiesque amatorius adfectus eatenus ingravescebat , ut noctes et dies ad eum locum , ubi cum adolescentula versari solitus erat , frequens accederet ; cum vero eam , quam amabat , non inveniret , tanquam amator , cui amor optatis non respondet , acerrimo dolore afflictabatur . 
Postea autem quam puella revertisset , confestim eam adivit , ac valde amatorie , tanquam spretus , ob eamque rem iratus scilicet , reliquum peradolescentis corpus circumplicans , ejus crura parce et molliter Verabat . 
Non ergo experta rationis animalia Cupido ille Jovis ipsius deorumque et erga ea affectus sit , et singula curet , ostenditur . 
Cum voracissimi serpentes sint , et longum et exiguum stomachum se habere norint , ut Aristoteles ait , sese humo excitant , celsosque et erectos constituunt , extrema cauda nitentes , ut in alvum proclivior delabatur cibus ; cumque pedibus careant , serpunt velocissime . 
Eorum quidam similiter atque jacula semetipsos jaculantur , ex eoque quod agunt numen trahunt ; nam jaculi nomina ntur . 
Avium , quae cantu valent , nulla latet : at scimus hirundines , merulas et cicadarum nationem et picas loquaces esse , et bombis strepere locustas , et parnopem sono minuto obstrepere , neque silere troxalidem , nec non vocales alcedines et psittacos : tum etiam inter aquatilia ololygona minime silere : item avium alias flebili et muliebri , alias acri et contenta voce uti ; alias migrantes de ramo in ramum , tanquam ex priore domo in aliam , prae nimio voluptatis sensu occinere ; alias in pratis cantantes tanquam festos dies agere , et vitam , ut ita dicam , floridam et mollem degentes , veris adventum canoris ominibus et laetis acclamationibus excipere . 
De cycnis , et cui Deorum serviant , supra dixi . 
Pica cum alias voces , tum maxime humanam imitatur . 
Imitatione vero istae peculiares sunt : florus equi hinnitum , salpinx tubae sonitum , et torquilla obliquam tibiam repraesentet , imbrium guttas corvus effingere conatur . 
Mares scorpii infestissimi habentur , feminae multo remissiores , non enim tantum virus acerbitatis habent . 
Eorum novem esse genera accepi , album , rufum , fumosum , nigrum , viride , ventricosum , aliud cancri simile quem infestissimum omnium flammeum appellant , aliud etiam ferunt alatum esse et duplici aculeo armatum , aliud quod septem habeat internodia . 
Non ova scorpii , sed nimio coeli calore tantum procreari asserant . 
Ictus ab eis inflictus quo pacto afficiat , vel interimat , aliunde petendum . 
Apud Indos , sicut audio , graves inter se gerunt inimicitias draco et elephantus . 
Quare dracones , haud inscii imperitique ex arboribus elephantos ramos decerpere in pastus suos solere , in has ipsas arbores primo serpunt ; postea eam sui corporis partem dimidiam , quae ad caudam pertinet , arborum frondibus circumtegunt , alteram partem anteriorem funiculi instar appensam dimittunt . 
Eo cum accessit elephantus ad arboris surculos carpendos , draco in hujus ipsius oculos insiliens effodit ; deinde anteriore parte collum ejus constringens , posteriore flagellans , inusitato et novo quodam laqueo strangulat . 
Gallinaceum ac ignem , leo , pardalim hyÃŠna , stellioniem scorpius hostiliter odit , et eo admoto torpore afficitur . 
Draconem elephantus perhorrescit . 
Omne jumentum murem araneum reformidat . 
Astacus polypum extimescit . 
Canem de tecto propellere et dejicere non possis , periculi enim magnitudine veretur . 
Quos vero dolos etiam scopriis natura videtur dedisse , illis sunt peculiares . 
Etenim Libyci , ab eorum multitudine metuentes , ad vitandos ipsos omnia machinamenta moliuntur : soccos ferunt in lectis , cum longe a pariete remotis , tum in excelsum collocatis , tum fulcrorum pedibus in hydrias aquae plenas impositis , sublimes somnum capiunt qua machinationis molitione facta , sese quieto et tuto somno usuros arbitrantur . 
Atqui scorpius , si quid unde semetipsum in tecto suspendat naciscatur , ibi fortissime forcipibus inhaerescit , simul et demittit aculeum ; secundus igitur ex tecto descendens per primum serpit , atque suis itidem forcipibus ad illius aculeum adhaerescit , et sublimem sinit suum aculeum ; item a secundo tenetur tertius , a tertio quartus , quintus similem ordinem conservat , itemque ceteri omnes deinceps per primos decurrunt . 
Postremus dormientem ferit , et per superiores recurrit , similiter ab illo secundus , tum vero ab ultimo tertius , reliquique sese subducunt , quod velut sane catenam solventes inter se omnes subtraxerunt . 
Vulpes , fraudulentum animal , insidias hoc pacto in crinaceos terrenos molitur , ut cum eos rectos , quod a morsu vulpis impetum spinis prohibent , expugnare non queat , ipsos summa cautione oris leniter et caute primum subvertens , supinos constituat ; deinde eos qui antea erant formidabiles , facile laniet , et exedat . 
In Ponto sic otidas venatur , ut ei sese avertens , et caput in terram abjiciens tanquam avis collum , sic caudam extendat ; eae autem hac insidiarum instructione seductae ad illam , tanquam ad suam gregalem , accedunt ; illa vero se vertens nullo negotio capiat . 
Tum vero secundum fluviorum ripas gradiens parvulos pisciculos callide exceptat : nam caudam in aquam dejicit , in quam ii innantes densis pilis irretiuntur atque implicantur : quod quidem ipsum vulpes sentiens caudam ex aqua removet , et repente se in aridum subducens eam excutit : pisciculi excidunt , atque ab ea devorantur . 
Thraces , quando conglaciantes fluvii periculose transeuntur , vulpis indicio et periclitatione percipiunt ; nam si glaciem resistenem et nihil cedenteme transmiserit , ejus vestigia fidenter persequuntur . 
Vulpes autem , num transiri fluvius possit , experitur hoc pacto : ad glaciem aurem admovet , ac si fluxum subtus non resonare , neque strepitum in fundo sentit , glaciei se tanquam solidae credit ac transmittit ; sin aliter , nequaquam transit . 
Iphidis filiam poetae ita decantant , ut eorum vocibus theatra personent heroinam illam laudantium , quod longe multumque alias mulieres castimonia superasset , et propriae vitae conjugem suum antetulisset . 
Verum bestiae quoque non minus pio quodam et innato amore flagrant . 
erigonae certe canis suae dominae sepultura adfectae immortuus est . 
Ille vero Silanionis non a sepulchro domini sui , nec vi , nec ullis blandimentis abscessit . 
Dario , qui postremus regnavit apud Persas , in ea pugna , quam contra Alexandrum suscepit et commisit , cum a Besso multis vulneribus confossus esset , et jaceret stratus , omnibus mortuum relinquentibus , canis ab eo educatus solus permansit fidelis , eumque , tametsi non amplius suum altorem , sicut ferunt adhuc viventem servavit . 
Ita Xenophon ille Grylli filius cum Cyro juniore scribit , florido quidem et phalerato sermone , solos mensae ipsius participes octo cum eo remansisse , ac simul interiisse ; et sceptrigerum ejus eunuchum , Artapaten nomine , super eo extincto se occidisse , vitam deinceps sine Cyro minime vitalem sibi futuram adspernatum . 
Lysimachi etiam regis canis , cum se servare quiret , non invitus eadem qua suus morte dominus defungi voluit . 
Pithece a quibusdam oribates videre , ab aliis hypodromus , aut psylla pulex ; animal est pilosum , et in arboribus nascitur . 
Venter ei leviter incisus est , ut sectio notata filo videri possit . 
Morsum ab eao periculosissimum tremor et vehemens dolor cordis sequuntur ; obstruitur etiam urina , at alius meatus fit , qui quoque exitum non habet . 
Adversus haec remedium est cancer fluviatilis comestus . 
Quemadmodum ex felibus mas est libidinosissimus , sic amantissima catulorum femina ; quae veneream idcirco maris consuetudinem refugit , quod is calidissimum igiturque simile semen emittat , genitale ut feminae comburat . 
Ejuscerte quidem rei mas non ignarus communes catulos suos interimit ; haec autem , novorum catulorum desiderio permota , ejus libidini morem gerit . 
Quod autem ab omni tetro odore feles abhorrere dicantur , eo excrementa sua , prius fossa facta , occultant , et terram superingerunt . 
Ex piscibus libidinosissimum polypum eatenus flagranti veneris cupiditate incendi ferunt , dum et omnibus corporis viribus exhaustis debilitatus , et ad antandum et cibaria inquirenda tantopere infirmus factus fuerit , ut postea aliis praeda efficiatur . 
Cum enim parvuli pisciculi , tum cancelli et cancri ipsum exedunt et conficiunt ; quamobrem cum non amplius anno vivere dicunt , feminamque etiam propter crebros partus ocyus consumi . 
Puerum avium studiosissimum , Phylarchus memoriae prodidit , aquilae pullum , quem dono accepisset , vario et multiplici cibo alienumisse , et studiose diligenterque curasse . 
Nam eum ipsum non tanquam rem ludicram alebat ; sed tanquam vel amores suos sunt delicias , vel natu minorem germanum fratrem , sic sane is aquilam magna cum cura et diligentia tuebatur . 
Cum autem progressu aetatis in mutuam inter se amicitiam vehementer exarsisset , atque accidisset ex morbo ut puer laboraret , tum ei aquila adisduitate officii adsidebat : cum enim is quietem caperet , ipsa quoque quieti se dabat , cum vigilaret , eadem adsistebat , cum non ederet , ipsa pariter cibus non admittebat : postea vero quam e vita excessisset , atque efferretur ad monumentum sepulchri , eum prosecuta est ; postque ubi cremaretur , in medios rogos se immisit . 
Asellus piscis , ut ceteris quidem partibus interioribus non admodum cum aliis differt , sic certe suo proprio quodam more nihil non solitarium amat , neque se cum aliis sociari gaudet . 
Cor piscium solus in ventre habet , et in cerebro lapillos dentibus molaribus similes . 
Et alii quidem pisces tempestatibus perfrigidis occultantur , hic autem exortu caniculae latet . 
Paguros musicae illecebrae machinatione piscatores capiunt . 
His enim in latibula absditis , illa modulari incipiunt instrumento , quod photingium nominant ; quod cum audiverint paguri , statim tanquam amatorio quodam ad exeundum non modo inducuntur e latebra , verum etiam voluptate allecti extra mare egrediuntur : hi quidem retro ad tibiam canentes cedunt , illi autem sequentes in arido comprehenduntur . 
Qui Maream lacum accolunt , thrissas illinc cantu et pulsibus testarum concrepantium consonantibus piscantur . 
Etenim eae , tanquam saltatrices , saltantes in piscatoria ad se comprehendendas explicata instrumenta incidunt , atque cum saltatione et lusione Aegyptii splendidam praedam consequuntur . 
Aegyptios sua propria quadam magica ratione accepi cum de coelo aves deducere , tum serpentes primum incantare , deinde ex latibulis facillime extrahere . 
Fiber in utraque sede vivit ; nam die quidem in fluviis abditus aetatem agit , nocte in terra vagatur ; casu et fortuito objectis vescitur . 
Quod autem causam , ab insequentibus venatoribus cur tam cupide petatur non ignorat , idciro mordicus premens usque incumbit ad elidendos testes , quoad eos absciderit , et sic illos eis objecerit , tanquam homo summa prudentia in latrones incurrens , quaecumque portat , ad se redimendum exponit . 
Quod si postea quam exsectus et ex periculo servatus fuerit , ab insectantibus iterum urgeatur , hic sese erigens , atque , quamobrem insequi ulterius pergere non debeant causam ostendens , ad revertendum , quod jam ea parte quam expetunt careat , venatores inducit ; nam carnes ejus non admodum illi currant . 
Persaepe etiamnum testiculis praeditus , cum se a venatorum conspectu longissime cursu removerit , eam partem desideratam ita astute comprimit et occultat , ut insectatores fallat , tanquam iis careat , quae occultavit . 
Si buprestidem bestiolam bubulum pecus devoraverit , tantopere inflatur , ut et rumpatur , et non multo post efflet halitum extremum . 
Erucae olera et exedunt et celeriter conficiunt . 
Eis mulier , si per media olera ambulaverit , ex mensibus laborans , perniciem affert . 
Inimicissimus bubus est oestrus et myops . 
Ille par est maximae muscae , aculeo firmo et magno armatus , sonum autem bombi instar et asperum edit . 
Myops vero muscae caninae similis , aculeum minorem quam oestrus habet , sed magis sonorus est . 
Nullus , qui ab aspide morsus fuit , ex malo incolumis evasisse memoratur . 
Hinc Aegyptiorum reges in diademate variegatas aspides gerere intellexi , per figuram istius animalis invictum imperii robur occulte significantes . 
Earum quaedam ad longitudinem quinque cubitorum accedunt ; nonnullae rutilo , plurimae nigro , cinereove colore conpiciuntur . 
Ultra quadrantem horae , quos momorderint , vivere non queunt ; eos suffocatio , convulsio , et singultus , ut ajunt , infestant . 
Ichneumonem autem aspidis ova disperdere audio , et tanquam catulis suis futuram hostilem perniciem summovere . 
Ceu aspidem Libycam vel adspiratione sola excaecare quidam ajunt . 
Nonne vim naturae tum alibi , tum hic etiam mirari oportet ? 
Hinnulos mares plerosque patres occidunt , ne numero aucti matres postea ineant ; id quod vel inter brutas animantes magnum scelus et piaculum est . 
At Cyro et Parysatidi , o Persae , decorum hoc facinus et justum videbatur ; ille enim matrem incesto amore amabat , et haec in filium simili amore ardebat . 
Talis brutorum natura est ; a homines ut temeraria et effreni libidine omnia concupiscunt , ita cupiditatibus suis nusquam moderantur , aut abstinent . 
Insula in Ponto , quae ab Hercule nomen traxit , celebratur . 
Quantumcunque murium illic est , Herculem religiose colit ; et quidquid deo dedicatum est , ( tanquam id ei sacrum gratumque esse intelligens et credens) non attingit . 
Itaque cum vitis ( quae ibi deo frondescit , et soli eidem ad religionem consecrata est , cujusque racemos dei administri ad sacra servant ) uvae adsecutae fuerint maturitatem ; tum de insula mures discedunt , ut ne , si remanerent , per imprudentiam eas contingant , quas tangi fas non sit ; post vero , ubi id anni tempus praeterierit , ad domesticum sedem revertuntur . 
Atque haec quidem Ponticorum murium est probitas . 
Contra Hippon , Diagoras , Herostratus , reliquique deorum hostes , quomodo vel a racemis , vel aliis rebus consecratis manus abstinuissent ; qui ne ab ea quidem insania suam assensionem sustinuerint , quo minus et nomina deorum et opera quomodocunque tollere conati fuerint ? 
Primum ut in Aegypto pluit , perarvulis guttis mures nasci solent , qui longe lateque totis arvis vagantes maxima calamitate ex spicarum circumrosione et succisione segetes afficiunt , et manipulorum acervos vastantes magnum Aegyptiis negotium exhibent ; eoque fit , ut ii insidias eis conentur muscipulis tendere , et sepimentis aut muris repellere et fossis arcere . 
Sed mures ut minime ad muscipulas accedunt , in quibus ignem accendunt , sic cum sint ad saliendum apti , et fossas transiliunt , et muros etiam laeves et incrustatos reptando superant . 
Aegyptii autem de spe et conatu depulsi omni machinatione insidiarum tanquam parum efficaci relicta , se ad suppliciter deprecandam a diis calamitatem vertunt : mures vero divinae irae metu in montem quempiam , aciei instructione ordinem quadrangulum conservantes , discedunt ; horum omnium natu minimi primo in ordine consistunt ; maximi vero extremum agmen ducunt , et eos qui lassitudine deficiunt , urgent ac seipsos sequi cogunt ; quod si ex itinere minimi natu laborantes subsistant , omnes quoque consequentes , ut est in more belli institutoque positum , insistunt et interquiescunt ; simulque se ut primi movere coeperunt , ceteri continuo omnes consequuntur . 
Hoc idem , qui Pontum incolunt , mures illic agere dicunt . 
Ex omni autem domo , cujus ruinae impendeant , qua primum datur , omnes celeriter demigrare creduntur . 
Quin etiam murium proprietas haec est : cum vocem felis aut viperae sibilum exaudiverunt , e cavo suo musculos alios alio transferunt . 
Historiam Italicam facti , quod una cum urbe Sybari inclaruit , quaeque ad aures meas pervenit , referre non ab re erit . 
Adolescens , nomine Crathis , cujus opera in tuendi caprini pecoris munere versabatur , cum cupiditate libidinis flagraret , in eam amoris caprini consuetudinem cecidit , ut si quando venereis rebus uti haberet necesse , cum omnium caprarum formosissima venereo complexu jungeretur , eamque in amasia numero locoque ducebat , dona etiam non a caprae desiderio abhorrentia adferebat , hederam nimirum et lentisci pulcherrimas frondes , et smilacem et juncum saepe edenda eidem objiciebat , os illi reddens ad osculationem suaveolentius ; sed et molles , et teneras , ut tanquam sponsa mollius dormiret , herbas substernebat . 
Quod quidem ipsum ut hircus gregis dux perspexit , rivalitate laborare , atque interea suum occultare animum coepit , quoad aliquando tandem eum somnum capere deprehendisset ; tum enim omnibus revocatis viribus , facto in eum impetu , cerebrum diminuit . 
Cum autem ejusmodi factum ad indigenas permanasset , non modo ei tumulum non obscurum excitarunt , sed ex eo etiam fluvium Crathim nominarunt . 
Infantem autem puerum ex ejus cum capra consuetudine susceptum , caprina habentem crura , et faciem humanam , in deos repositum , deorumque honore affectum fuisse , et sylvanum quendam napaeumque deum esse , in sermonem hominum venit . 
Animalia igitur etiam rivalitate laborare hircus docet . 
Aegyptias fossas historici , et Creticos labyrinthos iidem ac poetarum natio celebrant ; verum fossionum , quas formicae efficiunt , varia diverticula , flexiones , anfractus nondum sciunt . 
Enimvero eae mirabili sapientia subterraneas aedificatiunculas tortuosissime construunt , ut vel difficilem aditum , vel omnino invium animalibus insidias sibi molientibus efficiant . 
Terram vero , quam effodiunt , super cavernae os aggerunt , et tanquam muros quosdam et propugnacula construunt , ne ex coelo aqua pluvia defluens ipsas alluvione vel omnes , vel quamplurimas perdat . 
Intermedia item sepimenta cavernas alias ab aliis secernentia solertissime machinantur , atque , ut in splendidis hominum aedibus fieri solet , domum suum triplici regione formaque circumscribunt : alterum enim in ea locum andronem , in quo mares et junctae eis feminae habitent , aedificant ; alterum gynaeceum nuncupatum , ubi feminae pariant , moliuntur ; tertium granorum acervis destinant : dum tamen ab Ischomacho et Socrate , laudabilis rei oeconomicae peritis , nihil tale didicerint . 
Cum autem tanquam ad pabulandum proficiscuntur , natu grandiores similiter eas atque exercitus duces ducunt ; ut ad segetes pervenerunt , adolescentiores sub stipula stant , duces vero adscendunt , et spicas abscissas inferioribus dejiciunt ; hae vero circumstantes aristas distrahunt , simul et utriculis grana inclusa explicant ; atque ita neque tritura egentes , neque ad ventilandum operis , quae homines exarant seruntque , cibus sibi conficiunt . 
Illud etiam auditum habeo prudenter factum , eas humatione mortuas aliqua necessitate sibi conjunctas adficere , et in granorum folliculis condere ; ut homines in urnis parentes suos , vel amicos . 
Si accurate et liberaliter tractetur equus , cum benevolentia erga eum , qui sibi benefecit , cumque amicitia acceptum beneficium compensat . 
Jam quod longe aeque pervagatum est , qualis in Alexandrum Bucephalus fuerit , propterea nihil mihi jucunditatis ad narrandum habere videtur . 
Antiochi item equum praetereo , qui , ut dominum suum ulcisceretur , Gallo nomine Centoarati , qui Antiochum in pugna interfecerat , necem intulit . 
Socles formae pulchritudine egregius Atheniensis , quem mihi permulti ignorare videntur , equum emit pulchrum , aliis equis sagaciorem , et tam vehementi in se amore incensum , ut cum accedere sentiret dominum vel cum palaparetur , hinnitu aut fremitu suum testaretur gaudium ; et cum ille ascendere pararet , se ad conscensum praestaret obedientem ; cum ante oculos consisteret , ille suaviter et amatorie in eum intuebatur . 
Quae omnia eatenus amatoria et jucunda visa sunt , quoad petulantiam in adolescentem attentare visus est , simul et fama turpitudinis de ambobus dissipata exstitit ; tum eam infamiam Socles sibi conflari non passus , ut in amatorem flagitiosum et petulantem odio incensus , equum vendidit . 
Is non ferens ab adamato suo se distractum abesse , acerrima inedia sibi conscivit mortem . 
Attagenes et gallinacei inter se inimici graviter sunt . 
Inimicitiae intercedunt cornici cum circo . 
Mutuo uterque in alterum odio pelagius accipiter et corvus flagrant . 
Cum turture corvus et circus insitas inimicitias gerunt , et utrumque vicissim turtur odit . 
Ciconia et vespertilio inter se hostes sunt . 
Pelecanum quoque et coturnicem invicem infensos esse audio . 
Symphyto interimitur aquila , ibis felle hyaenae , allii semine sturnus , charadrius bitumine , herinaceus potamogitone , eidem fel mergi intolerabile est . 
Circus , larus , turtur , merual , et vulturum natio comesto malo punico tirto pereunt . 
Cedri foliis calamodytes , amerinae flore atricapilla , corvus erucae semine occiditur . 
Unguentum scarabaeum , ferae caprae adeps upupam interficit . 
Cornix vero si inciderit in comesae a lupo reliquias carnis moritur . 
Alaudam sinapis semen , et gruem hausta vitis lachryma conficit . 
De lepore mihi haec in mentem hoc loco veniunt explicare . 
Non eum sane prius sub solitum cubile subire , quam modo ingrediens , modo egrediens , sua contrubarit vestigia , ut ne ea struentibus sibi insidias appareant , naturali quadam sagacitate homines astute decipiens . 
Equa mater optima summa caritate et fide pullum suum amat . 
Cujus sane modi amoris Darius aetate inferior non imperitus , equas a partu recentes relictis domi pullis ad pugnas ducebat . 
Pulli vero sic alieno lacte a matribus orbi quemadmodum homines parentibus amissis aluntur . 
Darius , cum inclinata jam acie in eo praelio , quod ad Issum commiserat , Persarum res premi coepissent , cumque victus fuga salutem adipisci necesse haberet , in equam adscendit ; quae , quod relicti memoriam pulli recondaretur , quanto maximo potuit studio et celeritate eum ipsum praedicatur ex periculis eripuisse/ Atheniensis mulus jam vetulus , quamvis immunitate vecturarum donatus esset , ut Aristoteles ait , non laborum tantum , qui per adfectam aetatem obiri queunt , studio exsolutus esse voluit . 
Nam cum Minervae templum Athenienses aedificarent , is nulla re onustus , sua sponte cum adolescentibus mulis , tanquam ad iter faciendum socius et hortator , ibat . 
Et quemadmodum quispiam senex artifex , per exactam aetatem quidem jam opere dimissus , verumtamen experientia et senili doctrina juvenes ad laborem exacuens ; sic is ultro citroque commeans ad opus jhuniores incitabat . 
Quod wim ipsum ut Atheniensis populus intellexit , per praeconem declarari jussit , ut ne a frumento aut hordeo prohiberetur ; sed et expleri et satiari permitteretur , et pretium ex aerario peteretur , tanquam in Prytaneo sportula illi decreta , sicut athletae jam aetate confecto . 
Cleanthem Assium haec de formic historia coegit et invitum et fortissime contradicentem animalia concedere rationis non expertia esse . 
Nam eum aliquando otiosa sessione fruentem , ferunt formicas , quae complures ad ejus pedes essent , animo coepisse vacuo et soluto contemplari ; alteras nimirum vidisse alicunde mortuam in alienarum domicilium et suarum minime contubernalium portantes in formicariae cavernae faucibus consistere ; atque inde continuo alteras perspexisse prodire , et cum externis velut quiddam contrahentes iterum et saepius ultro citroque commeare ; denique lumbricum , tanquam redemptionis pretium , attulisse ; eumque alteras accepisse , et simul quam ferrent mortuam dimisisse ; alteras cum gaudio et libenter , similiter atque vel fratrem vel filium , recepisse . 
Quid ad haec dicet Hesiodus ? 
qui scripsit Jovem naturas distinxisse , ut Pisces atque ferae , tum pennataeque cohortes , Mutua sint sibi praeda , agitant quia jure sine ullo ; Ast homini dedit esse aequi justique tenacem.Atqui non haec dicet Priamus , siquidem is ipse homo ab homine , et heroe , et ex Jovis stirpe oriundo , ipse quoque Jovis progenies , multa Hectorem pecunia redemit . 
Dipsas , cujus vim et naturam ejus nomen nobis declarat , inferior quidem est amgn quam vipera , sed tamen in occidendo quam celerrime superior . 
Ejus enim morsu percussi , etsi adsiduam potionem hauriunt , ad sitim tamen exardescunt , et ad bibendum eatenus inflammantur , quoad celerrime rumpuntur . 
Eam Sostratus cum albam esse ait , tum duas in cauda lineas nigras habere . 
Nascuntur autem praecipue in Africa et Arabia . 
Turbam vero aliorum nominum etiam huic ferae adfundunt ; melanurus enim a quibusdam , ab aliis ammobates dicitur ; quod si centrida nominari audiveris , eandem a me appellari putes . 
Sed fabulam quoque , quam de hac serpente audivi , ne ejus videar ignarus , attexam . 
Prometheum ignem a Vulcano furatum ajunt , quamobrem indignatum Jovem furti indicibus dedisse remedium senectuti prohibendae efficax ; hoc illos qui acceperant asino imposuisse audio , et cum ille sic oneratus aestivo tempore incederet , siti laborantem ferunt ad fontem venisse bibendi gratia , sed a serpente fontis custode repulsum ; itaque asinum sitis impatientem id , quod gestabat , pharmacum ut admitteretur obtulisse ; bibit igitur asinus , et una cum remedio adversus senectam , quam dipsas deinceps exuit , sitim quoque suam in illam transfudit . 
Caeterum hujus fabulae auctor est non ego sum , sed ante me Sophocles tragicus , et Dinolochus adversarius Epicharmi , et Ibycus Rheginus , et Aristeas , et Apollophanes , poetae comici . 
Si elephanti sapienter factum idque auditu dignum praeterirem , me quis ignorantem forte praeteriisse putet ; quamobrem dicetur . 
Cum is , qui hordeum huic admetiendi procurationem habebat , hordei partem subtraxisset , illiusque in locum lapidibus suppositis , ipsi debitam tamen mensuram cumulate servasset , ut dominum utriusque , si quando vidisset , falleret ; elephantus videns hunc , qui ipsum debito fraudabat , polentam coquere , primum promuscide sabulum collegit , deinde in ollam infudit , sicque solerter injuriis injurias sibi illatas ultus est . 
Alii quidem canes feras tum investigare , tum etiam capere probe norunt ; at vero Aegyptii fugacissimi sunt . 
Nam cum animalia , quae in Nilo degunt , timeant , illuc sitis quidem ad bibendum eos attrahit , at metus quiete ipsos ad satietatem bibere non sinit . 
Ideoque non bibunt se inclinantes , ne qua e feris , quae sub aqua sunt , emergat , atque ita eos abripiat ; sed praeter ripam cursitant linguaque lambunt , potum , ut ita dicam rapientes , vel hercle furantes . 
Multa , quae callide terrenus herinaceus facit , jam alibi dixi ; nunc novam ejus veteratoriam explicabo . 
Cum enim is vicinus est ut capiatur , conrtissime seipsum concludit , et tantopere contrahit , ut comprehendi non queat , simul et animam continet , spiritumque comprimit , et ab omni motu conquiescens mortui speciem prae se fert . 
Patellas non sane a saxis avellas , ne Milonis quidem digitis , qui Punicum malum cum apprehendisset , arcte adeo comprimebat , ut non adversariorum quisquam posset extorquere e manu . 
Eas autem quicumque de saxo , ad quod adhaeserint , abstrahere aggreditur , magna quidem voluptate ex earum comprehensione afficitur , et sperat se praeda potituram esse ; verumtamen illarum compos fieri nequit : tandem aliquando ferro abrasae abscinuntur a saxo . 
Libyci homines bellum non modo finitimis praedae , aut suos propagandi fines studio inferunt , sed cum elephantis etiam de horum dentibus adsequendis suscipiunt . 
Hanc vero causam cur petantur elephanti praenoscentes , ex sese qui dte altero mutili sunt , ante ceteros reliquos in prima acie constituunt , ad primum hostium impetum excipinedum ; reliqui , qui in subsidiis manent , dentium amborum robore integri auxilium fessis ferunt . 
Mutilos autem eam forte ob causam primo loco esse volunt , ut venatoribus ostendant non magnum adeo praemium , et vix dignum periculo , cui se exponunt , ipsis exspectandum . 
Dentium autem altero , quem acutum ad propulsandas injurias servant , tanquam armis utuntur ; altero tanquam ligone radices effodiunt , et arbores exstirpant . 
Non modo texendi solertiam aranei praeclare tenent , se similiter ut Minerva , lanificii illa praeses et solertissima dea , tereti manuum ministerio et tenui valent ; sed et natura etiam sunt ad geometriam eruditi : nam et centrum servant ; circulumque ex eo procedentem , et circumferentiam exacte conficiunt ; neque interim Euclide egent . 
Ad medium autem centri sedentes insidias praedae suae tendunt . 
Neque modo ut quod videtur eloquar texendi rationem norunt , sed etiam sarciendi artificio excellunt ; nam si ex eorum quippiam solerti opere ruperis , statim a ruptura resarciunt , integrumque praestant . 
Phoenices alites absque ulla calculandi arte numerum quingentorum annorum , veluti sapientissimae naturae discipuli , computare norunt ; neque vel digitis , vel alia re , ad hanc cognitionem opus habent . 
Cujus autem rei gratia hunc numerum eos tenere oporteat , vulgatum est . 
Atqui ex ipsis Aegyptiis , qui spatium quingentorum annorum confectum intelligat , aut mullus est , aut forte unus , vel quam paucissimi , iique ex sacerdotibus ; nam inter hos quoque non facile convenit , dumque inter se contendunt , et alius sacram hanc avem non nunc , sed in posterum adventuram ait , alius jam advenisse ; phoenix , illis frustra altercantibus , divinitus demonstrat tempus , et adest . 
Itaque sacerdotes sacrificare necesse est , ac simul fateri se quod totos dies disceptationibus exigunt avibus esse imperitiores . 
nonne , hercle , haec scire sapientia est : ubi sit Aegyptus sita , et ubi in ea Heliopolis , ad quam advolare ipsis fato constitutum est ; et ubinam pater sit deponendus , et quibus in thecis ? 
Haec si non admiranda sunt , negotiane forensia , et militaria , atque alia ad mutuas insidias comparata , solertia appellanda erunt ? 
Mihi quidem non videtur o aemulatores Sisyphorum Telchinum et Cercopum , cum illis vero mihi sermo est , qui haec probant et rimantur ; non cum hominibus , qui hujusmodi malis artibus initiati et infecti non sunt . 
Ratiocinationem et dialecticam et hoc potius sumendum esse quam illud , si animalia sciant , merito dixerimus naturam esse magistram , quam alia nulla vincere potest . 
Mihi sane quispiam cum dialecticae non ignarus , tum venandi studio deditus hujuscemodi dicebat . 
Venatic quae aderat canicula , ajebat ille , cum leporis , qui nusquam videbatur , vestigiis insisteret ; cumque ea perscrutans pervenisset ad fossam , dubitabat utrum dextrum an laevum iter ad insequendum leporem susciperet ; ut vero primum sibi visa est , tanquam disserendi perita , satis rem perpendisse , e vestigio fossam recta iter faciens transilivit . 
Is autem qui eam cum rationem disserendi , tum venandi artem profitebatur , sic colligens supra dicta demonstrare conabatur : Arguta canis , inquiebat ille , primum se cum considerate reputabat , vel hac , vel istac , vel illac , lepus in fugam se conjicit : deinde ratiocinabatur , non profecto hac , nec istac ; ergo illac fugit . 
Neque fallacibus conslusiunculis mihi errare videbatur ; nam non perceptis citra fossam ad hoc vel illud latus vestigiis , relinquebatur , leporem fossam transilivisse : recte igitur canis fossam transivit , ea enim investigatrix diligens erat , et sagacissime odorabatur . 
Massagetae , ut Herodotus inquit , suspensa ad plaustrum pharetra , cum oxibus in aperto et propatulo loco concumbunt ; et concubitum licet omnes adspiciant , praeclare contemnunt . 
At contra nunquam cameli coeunt palam : quod quidem ipsum factine verecundia , an admirabili naturae munere faciant , Democrito , aliisque , qui vel obscurissimarum rerum causas ingenio se posse consequi confidunt disputandum relinquo . 
Cum autem inter eos conjunctionis appetitum pastor exoriri sentit , aliquo concedit et tanquam sponso decedit ingredienti thalamum cum sponsa . 
Ex omnibus legibus humanissimam judico , qua Lycurgus praecipit , natu grandibus minores cum vel de sedibus , vel de via , decedere ddr ; tum vero eisd reverentia adversus aetatem , quam ut adsequantur non obstantibus fatis omnes expetunt , assurgere oportere . 
Sed quomodo iste legislator Eunomi filius cum naturae legibus certare et conferri poterit ? 
Elephantorum quidem genus hoc idem solo naturae ductu , sine Lycurgi , aut Solonis , aut Zaleuci , Charondaeve praeceptione , sanctissime observant ; senioribus nimirum juniores de cibo cedunt , et senio debiles summa observantia colunt , et a periculis servant , atque in fossam delapsos injectis fruticum fascibus sursum trahunt , quibus tanquam scalis senectute graves adscendentes liberantur . 
Elephas parricida nunquam fuit ; nunquam in hoc genere pater filium exhaeredavit . 
Haec forte nonnullis hominum confingi videbuntur , qui ut ipsi multa figmenta et fabulas comminiscuntur , ita ex suo etiam alios metiuntur ingenio ; nos vero omni studio veritatem affectamus . 
Amantes dominorum esse canes , cum illa , quae ante dii , argumento sunt ; tum sane illud ipsum , quod adtexam . 
Gelon Syracusanus cum arctissime dormiret , se fulmine ictum cogitabat . 
Hoc , quod ei videbatur , insominum erat ; et quamquam dormiebat , inter somnium tamen contentissima voce clamabat . 
Canis igitur , quem ipse alebat , simulatque altoris amici sui vocem audisset , tanquam quodpiam Geloni periculum crearetur , insidiaeque paraentur , et in lectum maximo impetu prosiluit , et circum dominum conversant , vehementissime latrabat , velut insidiatorem ulcisci cupiens . 
Gelon cum metu , tum canis clamore , somno , quamvis arctissimo teneretur , solutus est . 
Draconis catulus cum infante Arcade , et ipse in Arcadia natus , simul educatur ; deinde etiam cum progressu aetatis et puer jam adolescens , et draco jam grandior esset , mutuum servabant amorem . 
Adolescentis vero necessarii , cum feram vidissent tam brevi tempore , ut magnn praegrandem , ita aspectu immanem evasisse , dormientem aliquando cum puero eodem in lecto in locum quam remotissimum deportarunt , eoque illic relicto , cum puero redierunt . 
Mansit igitur in silvis draco , nascentibus illic herbis et venenis vescens , et solitariam vitam urbanis domiciliis et habitationibus praeferens . 
Postquam vero adjecto tempore et puer juventutem , et draco aetatem perfectam attigit , idem hic Arcas juvenis , cum per desertam sui amantis regionem aliquando iter faceret , in latrones incurrens stricto gladio appetitus fuit ; et percussus quidem , sive quod doleret , sive quia opem imploraret , auxilium , ut par erat , exclamavit . 
Draco autem bestia et ad audiendum acerrima , et ad videndum acutissima , postquam puerum , quicum educatus fuerat , exaudivit , edito sibilio , tanquam irae suae denunciatione , formidinum terrorem illis injecit , cujus metu trepidantes scelerati alii alio disperguntur , quosdam deprehensos acerbissima morte affecit : deinde ut veteris amici vulnera purgavit , et per loca illa , in quibus serpentes erant , ipsum est comitatus , postea ad eum locum revertit , quo expositus fuerat ; neque tamen ei ex eo iratior factus est , quod in solitudines abjectus fuisset , neque ut perversi joies antiquum amicum in periculo deseruit . 
Vulpes est animal improbum , quamobrem callidam poetae solent cognominare ; sed erinaceus terrestris quoque improbus est . 
Is ut primum adventare vulpem viderit , in orbem contractus jacet ; vulpes vero nulu ore apprehendendi aut mordendi locum inveniens , in ejus os urinam reddit ; itaque suffocatur erinaceus , simul spiritum ei ob contractionem intercluso , simul et lotio influente . 
Sic improbum illum dolo circumveniens vulpes capit . 
Alio etiam modo capitur supra exposito . 
Secundum Maeotidis paludis locum , Conopium nuncupatum lupi , quos non a domesticis canibus differre dicas , cum piscatoribus studiose versantur . 
Quod si maritimae praedae partem fuerint adsecuti , cum iis et pacem habent , et tanquam foedere devinciuntur ; sin nihil consequuntur , eorum retia lacerant , et distrahunt , et pro eo , quod nihil dederunt , damnum retribuunt . 
Boves Susianos numerandi scientiae haud imperitos esse intellexi . 
Atque id minime fabulosum esse testatur narratio , quae ait , singulas earum Susis regi quotidie centum cado in hortos sicciores et minus riguos haurire . 
Quem quidem laborem , sive quod sit eis certus et constitutus , sive etiam quia diu multumque in eo se exercuerint , promptissime obeunt ; nullam enim earum ad opus remollescere videres . 
A alterum vero supra quin diximus cadum exhauriendum nec Veribus cogere , nec blanditiis inducere posses , ut ait Ctesias . 
Sub pedibus Atlantis montis ( quem et poetae et historici celebrant ) pascua sunt praestantissima , et maximae sylvae , eaeque perquam densae et opacae . 
Ad has elephantos jam seniores et aetate graves pervenire ajunt ; natura eos tanquam in coloniam ducente , ubi veluti in portu quodam exoptato reliquum suae vitae tranquillius exigant . 
Scaturit eis etiam fons dulcis et purae aquae copiosus , ipsique sacri habentur , ac liberi dimittuntur ; et tanquam Sylvanis Napaeisque in eo tractu diis curae sint , nullus illic barbarorum venando eis insidiatur . 
De iisdem haec quoque fama increbuit : Rex quidam ex indigenis propter dentium sive cornuum formam et magnitudinem , ut re tam pretiosa potiretur , occidere voluit ( haec enim in his belluis arma propter longi temporis aevum praegrandia sunt : ) hac igitur cupiditate incensus lectos venatores trecentos in sacrum hunc gregem immisit , iique armati ad locum quam celerrime quidem accesserunt ; sed omnes repentina peste prostrati perierunt , uno tantum excepto , qui reversus miserabilem casum regi exposuit . 
Atque hinc , quam cari diis sint elephantes , compertum est . 
Paeonicum animal , quod monopem Paeones nominant , piloso tauro magnitudine simile , cum ab insequentibus urgetur , prae venatione acre et igneum reddit stercus ; quod quidem ipsum si in venatorum quempiam inciderit , mortem adfert . 
E natura etiam tauri est , cum ex feritate ad mansuetudinem traductus est , ut ad paendum facilis sit . 
Quippe ad feretrum porta ndum sub jugum missus , quietus manet , sive velis , eum procumbentem corpore tot quiescere , sive in anteriorum crurum poplites se demittere , licet interim cervice puerum puellamve gestet . 
Quin et dorso mulierem vehit , veluti Europam Jupiter : et corpore toto interdum sublimi posticis cruribus leviter insistit . 
Equidem ipse vidi , qui supra nihil se commoventes tauros saltarent . 
Cum multiplices et varias Africa procreat bestias , tum catoblepontem sic nuncupatum parere existimatur . 
Is tauro similis spectatur , magis tamen truculentus , terribilisque ad spectu . 
Alta ei et densa sunt supercilia ; oculi non perinde quidem magni ut bubuli subjiciuntur , sed magis exigui et sanguine effusi ; non directe , sed ad terram versus intuetur , unde et nomen sortitus est . 
A vertice incipiens juba equinae similis per ejus frontem promittitur , et faciem occupans formidabiliorem eum reddit . 
Mortiferas depascitur herbas : ac simul ut taurino adspectu conspexit , statim horret , et jubam erigit ; ea autem in excelsum excitata , atque apertis labris , per guttur quiddam vehementer grave et virosum emittit , ut aer supra caput obducatur et inficiatur ; animalia autem appropinquantia , quae hoc coelum hauriant , graviter affligantur , et vocis usum amittant , in letalesque convulsiones incidant : quod et homini accidere dicunt . 
Hanc sui noxiam vim fera haec in se agnoscit ; et aliae animantes norunt , eoque ab ea quam longiissime refugiunt . 
Qui venandi elephantos scientiam tenent , nobis testantur , hos insectatione venatorum pressos , cum robore immenso , tum impetu effrenato atque praecipiti , et quem sustinere possit nemo , sic quidem per maximas arbores , tanquam per segetes excurrere , easque tanquam spicarum calamos , ubi cursum ramorum proceritas eis retardat , perfringere ; et alibi ipsos arboribus humiliores esse , alibi proceriores eminere ; omnique nervorum contentione currere , et viam insequentibus praecidere ; nec mirum , locorum enim consuetudinem tenent . 
Cum autem se ex insectatorum suorum conspectu eripuerint , eosque maximis processibus itineris longe et retro positos senserint , tum ex fuga recipiunt animum simul , et tanquam perciulo liberati insistunt : ibique dum metus solicitudine expulsa , ex immenso labore requiescunt , his interea per arbores erraticis implicationibus serpentes depaskk , atque palmarum tenera cacumina , et aliarum plantarum adolescentiores surculos . 
Quod si rursus insectatores ad eos propius adsint , hi etiam iterum sese in fugam impellunt ; cumque ab his multam viam absunt , sese ex fuga colligentes denuo requietem curarum ex itineris labore habent . 
Insequentes autem , praecipitante jam sole , ad cubilia se recepturi sylvam incendunt , et viam ipsis obstruunt ; quod ipsum sentientes elephanti se sustinent a progrediendo . 
Ignem enim hi non minus quam leones extimescunt . 
Aristotelem dicere audio , quod grues ex mari in mediterranea volantes , tempestatis atroces minas intelligenti significant ; eaedem silentio et quiete volantes serenitatem et tranquillitatem promittunt ; quod si turbulente clamant , et ordine turbato volant , acerbam tempestatem denunciant . 
Hoc idem sonans in crepusculo matutino ardea praesignificae existimatur , ut idem Aristoteles observavit ; eademque ad mare recta proficiscens pluviam portendit . 
Si noctua pluvio tempore sit garrula , serenum et tranquillum coelum praenunciat ; contra sereno canens tempestatem ostendit . 
Corvus excitato et volubili sono crocitans , et alarum plausu se concutiens , empestates praemonstrat . 
Rursus , si corvus , cornix , graculus , crepusculo vespertino vocales sint , tempestatis adventum praedicunt . 
Monedulae volantes modo in sublime , modo deorsum filius , et voce referentes accipitrem , eodem Aristotele teste frigus et pluviam monstrant . 
Cornix , si ab altiore voce ter emissa lenius deinceps sonet , bonam coeli temperiem postridie futuram promittit . 
Cum autem aves albae frequentes conveniunt , multam tempestatem demonstrant . 
Anates et mergi alarum gestu exultantes vehementem ventum praedicunt . 
Aves ex mari in mediterranea cum impetu volantes tempestatem testantur . 
Rubecula avis stabula circumiens , et habitata loca lustrans , ex adventum tempestatis se fugere declarat . 
Gallinacei ceteraeque domesticae aves alarum percussione concrepantes , et cucurientes , et submissa voce obstrepentes , tempestatem nunciant . 
Aves lavatione utentes venti procellas et turbines significant . 
Quod si , cum est tempestas , aliae in alias volent , et ultro citroque inter se commeent , serenitatem pollicentur . 
Circa stagna et fluviorum ripas congregantes se aves tempestatem praenunciant . 
Terrestres vero si modo silenes sint , ad humidiora loca contendentes , serenitatem denunciant . 
Aegyptios dicere audio orygem caniculae exortum primum cognoscere et sternutamento testari . 
Libyci autem suum caprinum pecus similiter ejusdem stellae exortum praescire et pluvias praesentire , jactitant . 
Nam ut extra caprile processerit , concitato cursu ad pastionem accedit ; deinde pabulo expletum se ad stabula sua convertit , eoque intuens pask , pastorem , ut se festinet cogere , expectans . 
Hipparchus tempore Hieronis tyranni in theatro sedens , segestro indutus , quod sereno tempore futuram tempestatem praesensisset , spectantes obstupefecit ; eumque Hiero admiratus , Bithyniae Nicaeensibus gratulatus est , quod Hipparchum civem haberent . 
Sic et Anaxagoram in penula Olympia spectantem , subsecuto mbre , omnis Graecorum multitudo celebravit , et divino quodam animi sensus praeditum esse jactavit . 
Quod vero ingruene pluvia bos in dextrum latus sese inclinat , idemque , cum serenitas redit , in Sextus decumbit latus , nemo est , qui admiretur . 
Praeterea haec etiam ad admirationem movendam idonea audivi si bos mugit , et terram olfacit , pluvia impendet ; idem si supra , quam consuevit , pabulo vescitur , tempestatem futuram ostendit . 
Oves fodientes terram pedibus videntur tempestatem significare , quae etiam coitu earundem praecunciatur . 
Caprae dormientes frequentes eadem monstrant . 
Sues in arvis apparentes pluviam praesignificant . 
Agni et hoedi lascivientes , et inter se saltantes , serenos dies promittunt . 
Mustelae et mures stridentes vehementem praesagiunt tempestatem . 
A desertis locis ad habitatat refugientes lupi hyemis acerbitatem se horrere ostendunt . 
Leonis ad frugifera et fructuosa loca profectio siccitatem praenunciat . 
Jumenta exsultantia et supra consuetudinem boantia humidiorem tempestatem praesciunt ; hanc eandem , si ungulis pulverem spargunt , denunciant . 
Lepores multi iisdem in locis conspecti bonam aeris temperiem significant . 
Homines vero per omnia inferiores sunt , nec prius tempestatis mutationem , quam ubi jam contigerit , noscunt . 
De accipitribus haec quoque audivi . 
Apollinis in Aegypto sacerdotes hieracoboscos quosdam vocari ajunt , et hos accipitrum dei nutricios sunt curatores esse . 
Porro cum omne avium genus huic deo dicatum est , tum quaedam etiam sacrae illic victu accurato aluntur , ita ut a consecratis deo muneribus nihil differre videantur . 
Harum igitur avium nutricii singularum nidos ostendunt ignaris , in quibus eas parere ajunt , nam in sacro loco aluntur ; prae caeteris vero accipitres sibi curae esse fatentur , quos hoc modo nutriunt . 
Nuper natis avium captarum cerebella objiciunt , teneris nempe cibus tenerum ; jam adultis vero carnes , pulpas , et fibras , quae scilicet aves rapaces solido et firmo nutrimento roborare possunt ; mediis vero aetate inter utrosque corda objiciuntur , quorum etiam reliquae videntur . 
Pulchre autem norunt accipitres pro sua quisque aetate convenientem sibi cibus , nec alium attigerint . 
Accedunt et coturnicum et aliarum avium certo anni tempore greges , ex quibus sacri isti accipitres prandium habent . 
Firmissimae benevolentiae , quam canes erga altores suos habent , illud certe magnam habet declarationem . 
Romae bello quodam civili Calvus Romanus cum necatus esset , hostium viri caput ex hostibus nemo abscindere poterat , cum tamen summa contentione sexcenti certarent , et facinus istud consiscere pulchrum ducerent , priusquam canem , quem is alienumisset , interfecissent , ei adsistentem , et benevolentiam erga illum ipsum fidelissime servantem ; et qui pro hero humi strato , jamque extincto , sic propugnabat , tanquam vir commilito , et contubernalis bonus , et ad extremum amicitiae observans . 
Jam fortiter et praeclare factum , quod non vir , sed profecto canis , cum bonitate eximia , tum robore animi septus fecit , discere operae pretium est . 
Pyrrhus Epirota , cum iter faceret , fortuito incidit in canem , cadaveri domini sui adstantem , et illud ipsum cum summa diligenti custodia assiduus illud servabat . 
Hoc simulatque Pyrrhus intellexisset , hunc quidem miseratus sepultura affici jussit ; cani vero plenum cibum ad se amandum allicientem dedit , paulatimque illum allectans abduxit , atque ideo attraxit . 
Sed haec quidem hactenus . 
Longe autem post , cum exercitum lustrare Pyrrhus , militesque recenseret , et vero canis adesset , is non mansuetus solum , verum qea quam tacitus erat . 
Ut vero in recensione militum interfectores domini animadvertisset , tum non se continuit , quin vasto latratu in eos irrumperet atque unguibus laniaret , simul et se ad Pyrrhum convertens , quoad poterat , testem in hanc rem citabat , quod homicidas teneret . 
Quod factum religioni habuit Pyrrhus , eique in suspicionem et circumstantibus hi venerunt . 
Itaque quaestione adhibita , ea , quorum accusarentur , confessi sunt . 
Hanc autem narrationem fabulosam esse existimabunt , qui Jovis sodalitii , atque amicitiae praesidis sanctione spreta , amicos suos , cum vivos , tum mortuos produnt . 
Eg vero probare illos non possum , qui naturam accusant , quae si animantibus brutis benevolentiae et amoris vim insevit , multo magis eadem ornavit homines ratione praeditos ; illi vero naturae munus negligunt , nec eo utuntur . 
Quid nunc commemorem reliqua facinora , quae contra amicos spe mali lucri admittant , quot insidias faciant , quas proditiones moliantur ; ut profecto vehementer doleam , hominibus fideliorem et amantiorem canem inveniri ? 
Haec etiam de polypo auditione accepi . 
Cum in saxum non admodum e mari eminens polypus aliquando adrepens adscendisset , ibique explicatis brachiis summa cum voluptate , quia frigida tempestas esset , a tepore solis calesceret , neque sane se in saxi colorem vertisset , quod quidem ipsum cum ad declinands , tum ad moliendas piscibus insidias facere solet , aquila acris et acuta in videndo praedam , non quidem sibi futuram bonam , paratum sibi pullisque suis prandium animo designans , quanto potuit maximo alarum impetu in polypum insiluit . 
Ceu piscis hic , circumplicantibus aquilam et pertinaciter adhaerescentibus cirris , in profundum detraxit hostem capitalissimam , quae quidem , lupus hians ( ut est in proverbio ) inani prandii spe illusa deinde in mari mortua fluitabat . 
Sed aves innumera ejuscemodi perpetiuntur , at plura homines . 
Sic Cambysis filius Cyrus alter apud Massagetas , ab Herodoto decantatos , et Polycrates ad diripiendum aurum magno studio et diligentia ad Oroetem provectus ; etiam ipse alter , Qui allii mala fabricans , sibi ipsi mala fabricatur.At bestiae ea pericula ignorant , homines vero non cavent , quin etiam scientes et prudentes in haec ipsa incurrunt . 
Ad quid vobis profuere lingua , oratio , praeceptores et castigatio , o Cyre et Polycrates ? 
Alios omitto . 
Quid enim surdos et stolidos vel utilissimis consiliis juvarem ? 
Non elate ampleque nunc sentiant Paeonia mulieres ; illaque praeclara facinora facientes magnos sibi spiritus sumant ; quod uno tempore partim capite urnam aquae plenam ferant , ita cervicem erigentes , ut ipsis ingredientibus immota urna permanens , nulla inclinatione propendeat ; partim infantem puerum e sinu suo appensum lactent ; simul et brachio in habenam inserto mariti equum ad aquam ducant , simul et manibus linum neant . 
Darius quidem magna admiratione adfectus est , cum ei jus dicenti Paeones quidam juvenes sororem ipsorum , eo , quo dixi , modo exornatam adduxissent , ut ex ejus conspectu Darius sub jugum suum mittere Paeoniam aggrederetur , studio adductus tam operosae nationis . 
Sed quot Paeonibus praestantior est natura ? 
Canis ventrem ferens leporem venabatur , quem captum ad dominum attulit , praedam ei cedens ; et mox abiens novem catulos peperit , quos aluit postea . 
Quod si Aegyptii eo magnificentius sentiant , quod eorum uxores a partu statim e lecto surgunt ad obeunda domestica munia ; ante dictae canis factum audientes remittant spiritus inflatos , animique tumorem comprimant . 
De mulo laborioso , simul et de cibo publice ei ab Atheniensibus decreto , quod adfecta opus sponte subibat , cum Aristoteles meminit , tum vero nos opportuno loco supra meminimus ; quod vero canis similiter Athenis fecit , id quoque non alienum ab instituto declarare . 
Sacrilegus primum , observato tempore intempesto , quo dormientes arctissimus somnus complecteretur , de multa nocte intra Aesculapii templum ingressus est ; deinde ut permulta donaria ex aede surripuisset , se latere arbitrabatur . 
At excubitor canis ad templi custodiam intus advigilans , aeditimis , qui noctu ad sacras aedes vigilias agebant , multo vigilantior , expilatorem direptoremque insequebatur , quam maxime poterit commissum sacrilegium horribili fremitu suo praedicans . 
Fur primum et socii hujus sceleris saxis lapidatione facta , canem appetebant ; deinde ubi is latrare non desisteret , illum demulcere conabatur , panes et offas , canum illecebras , objiciens : nam haec quoque provide , ut ipse putabat , se cum attulerat . 
Verum custos incorruptus canis , vel fur cum evasisset in domum , ubi habitabat , vel cum inde exiret , se illi implacabilem inexpiabilemque praebens , furem latrare non desinebat ; tandemque intellectum est , unde canis esset , ac simul animadversum , quae ornamenta deessent . 
Itaque ex hac canis vociferatione is esse , qui tale furtum fecisset , in Atheniensum suspicionem adductus est ; atque ut tormentis in eum quaesivissent , totam rem cognoverunt . 
Denique ex lege hic capite damnatus extremum dedit supplicium ; cani vero cibus publice praebitus , et publicae curae , ut fidus custos , ahbitus est , nempe qui aeditimorum nulli inferior vigilantia fuisset . 
Caliginem oculorum , quam suffusionem medici vocant , caprinum pecus probe curare scit ; et ab ipsa remedium ejusdem homines quoque mutuati dicuntur , idque hujusmodi est . 
Cum conturbatum oculum sentit , cum ad rubi spinam et admovet , et reserandum permittit ; haec ut pupugit , pituita statim evocatur ; nullaque pupillae laesione facta , videndi usum recuperat : neque sane hominum sapientia ad faciendam sibi medicinam eget . 
Cum flumen trajiciendum est , elephanti natu minores aquam ingressi natando trajiciunt ; qui vero confirmata aetate jam grandes sunt , si fluctibus obteguntur , promuscides supra aquam attollunt ; teneros vero pullos dentibus sive cornubus matres ferunt . 
Juniores sane labores et pericula primi suscipiunt ; et majoribus aetate de cibo ac potione concedunt , observantia eosdem prosequentes ; et dum senectutem venerantur , Lycurgi legibus non indigent . 
Nunquam ejus neque ex senectute infirmum , neque eum , qui morbo teneatur , sui gregales deserunt , sed et fidissimi ei permanent , ejusque cum ceteris in rebus student incolumitati , tum vero cum insectatione urgentur , pro eo propugnant et vulnerari se potius defendendo quam eum deserere volunt , licet fugere eis integrum sit . 
Pullos suos adhuc a partu recentes nunquam deserunt matres ; at sane in illis a periculo tuendis constantissime permanent , priusque animam amittunt , si urgeant venatores , quam suos pullos deserant . 
Eg vero puer novi vetulam , Laenillam nomine , quae ab omnibus digito monstrabatur , et de qua fabula narrabatur talis : seniores mihi referebant , istam servum vehementer amantem cum eo concubuisse , et suorum flagitiorum maculis liberos suos adfecisse ; hi enim ex ordine senatorio erant , et jam inde a patre atque majoribus stirpem generis patritii trahebant . 
Itaque pudore et dolore impulsi , amtrem cum leniter submonuissent , et clam facinoris turpitudinem ostendissent ; haec libidine flagrans , simul et ex ea tantum efferata , ut liberis propriis amorem suum anteferret , filiorum nomina apud principem , qui tunc regnabat , detulit , ab eis insidias ipsi factas dicens . 
Is autem suspiciosus , et timidus , et calumniis aures facile patefacere solitus , quae degeneris animi indicia sunt , mulieri fidem adhibuit . 
Ita factum est , ut filii , qui nefarium facinus nullum admisissent , necarentur ; mater vero hanc ex delatione mercedem adsequeretur , ut cum servo licentius stuprum facere posset . 
Quid igitur , o patrii dii , o Diana Lucina , atque Ilithyae Junonis filiae , aut Medeam Colchidem , aut Procnen Atthidem hic commemorem necesse est , cum memoriae nostrae exempla immanitatis proferre queamus ? 
Terrenas testudines , a se comprehensas , ex alto dejicientes aquilae ad saxa allidunt , et ita ex contritis earum testis extractam carnem exedunt . 
Sic Eleusinius Aeschylus , tragicus poeta , de vita migrasse dicitur . 
Cum enim is in saxo sedens ex consuetudine institutoque suo , et philosopharetur nimirum et scriberet , ejus caput a pilis nudum aqua saxum idipsum dejecit , et sine aberratioen ictum dirigens virum interfecit . 
Carulus et alcedo aves simul vivere et compasci solent . 
Porro carulos jam senectute adfectos alcedines eorum uxores medio dorso gestantes circumferunt . 
Mulieres contra maritos aetate provectos contemnunt , et adolescentibus adjiciunt oculos ; tum etiam mariti in feminas adolescentes veneris insania feruntur , et vetulas aspernantur , a ratione remotius bestiis ipsis viventes . 
Qui circa Coptum habitant , binos tantum corvos in eo tractu videri ajunt . 
Ex Romanis etiam , qui loca ibidem montana custodiunt propter metalla smaragdi , totidem illic hujus generis alites degere ajunt . 
Est et delubrum Apollinis eo in loco , cui corvos sacros esse perhibent . 
Hanc etiam vim et naturam quorundam animalium non alienum est explanare . 
Ovis et asinus sunt ignavi . 
Timidi existimantur hinnuli , capreae , damae et pygargi , item lepores , quos Graeci poetae a ptottein , pavendo ptokas appellant ; tum ex volucribus passeres ; ex aquatilibus mugiles . 
Libidinosi vero cynocephali et hirci , quos vel cum mulieribus rem habere nonnulli ajunt : et hoc admirari Pindarus videtur . 
Canes etiam cum mulieribus veneris consuetudinem habere deprehensi sunt . 
Nam Romae mulier adulterii accusata a marito fuisse dicitur : adulter in judicio canis esse praedicabatur . 
Audivi equidem cynocephalos aliquando virgines deperiisse , eisque vim intulisse , majori quam adolescentes illi in Menandri Pannychidum fabula libidine incitatos . 
Est et perdix intemperans , et in adulteria pronus ; itaque clam ad foeminas , et minimo cum strepitu , accedere fertur . 
Porro inter canes cibi nulla est societas , ut persaepe de osse inter se sic lacerent et distrahant , quemadmodum de Helena Paris et Menelaus . 
Solos vero Memphiticos canes in medium auditione accepi rapinas propnere , et una cum aliis comedere . 
Porcus sane inquum injustumque est animal , et ne cadaveribus quidem sui generis abstinet ; ut neque piscium plerique . 
Imperitiissimum vero dixerim hippopotamum , qui patrem quoque suum exest et conficit . 
Impudentia sunt animalia , neque facile repelli queunt , muscae et canes . 
Lupi ferocissimi sunt ; eosque se invicem devorare , et ad hunc modum mutuas sibi insidias moliri , ferunt Aegyptii . 
Primo in orbem circumaguntur , deinde excurrunt ; et cum , ex vertigine currendi et caligine , eorum aliquis lapsus fuerit , in eum humi stratum ceteri omnes facto impetu , ipsum laniant et devorant . 
Hoc quidem facere solent , cum venationis facultate destituuntur . 
Ita enim prae fame omnia nugas putant , quemadmodum scelerati homines nihil non prae pecunia praeclare contemnunt . 
Cum caeteris in rebus omnium bestiarum simia maxime maligna est , tum malignior in iis , in quibus hominem imitari conatur . 
Cum enim nutricem ex eminenti loco perspexisset puerum infantem in pelvi lavare , et fascias primum solvere , deinde a balineo iisdem denuo involvere , atque quo reliquisset loco puerum observasset , simul et circa eum ipsum a custodibus magnam introspexisset solitudinem , fenestella , quae tum pateret in domum , intravit ad puerum ; quem , similiter ut factitari a nutrice viderat , ex lecto sublatum integumentis nudavit , et aquam succensis carbonibus calescentem in miserum infantem infudit , atque interfecit . 
Maligna sane animalia sunt hyaena et corocottas . 
Hyaena noctu ad stabula adit et vomentes imitatur . 
Canes , qui audierint , accedunt veluti ad hominem ; quos illa correptos vorat . 
Ceu corocottae malignitas , quam audivi , haec est . 
in sylvis abscondita secantium ligna et operariorum sermones audit , et nomina , quibus se invicem appellant , addiscit ; tum ea imitatur , et eloquitur tanquam humana voce ( nisi fabulosum sit , quod fertur ) appellatque nominatim aliquem , cujus nomen audivit , isque vocatus accedit ; corocotta vero recedit , et denuo vocat ; sequitur ille vocem et appropinquat ; abductum vero tandem a sociis et solitarium rapait ac devorat fera . 
Eum , a quo injuriam acceperit leo , probe novit ulcisci ; et quamvis ex eo ipso non statim ultionem ceperit , At certe et postea retinet simultatem , donec perfecerit , Suo in pectore.Huic rei testimonio est Juba Maurus , pater illius , qui Romam missus est obses . 
Is cum aliquando expeditionem per desertam regionem faceret adversus gentes , quae ab se defecissent , e suo comitatu quispiam , cum praestanti nobilitate , tum egregia pulchritudine adolescens , rei venatoriae peritus , leonem casu secundum viam animadversum sagitta appetens , non ab ictu directo aberravit , quin ei vulnus , non tamen mortem , intulit . 
Et cum expeditio acceleraretur , tum leo , vulnere excepto , statim se subduxit ; tum ille , qui vulnus ei inflixisset , una cum ceteris discessit . 
Anno vertente exacto , Juba rebus , ad quas cum exercitu profectus fuisset , praeclare gestis , eadem via regressus est ad eum locum , ubi leo vulnus exceperat . 
Is sane , etsi maxima hominum multitudo erat , istuc accedens ab invadendis tamen ceteris suum impetum sustentavit : illum duntaxat , qui se anno ante laesisset , corripuit , et furorem acerbissimum , quem tamdiu , quam dixi , servasset , in illum ipsum adolescentem , quem ab aliis internosset , effudit , atque eum dilaceravit , nec illum quispiam ab hac calamitate vindicare est ausus ; sed gravissima et valde horrenda leonis ira perterrefacti , urgente etiam itineris ratione , omnes praeterierunt . 
Cancrorum genera diversa esse audio . 
Sunt enim quidam saxatiles : alii in limo , algis aut arena gignuntur ; quamobrem et formis et cognominibus differunt . 
Sunt , qui cursores , quod longe lateque vagentur , merito appellantur . 
Plerumque ejus circum littora errant , ubi et nati sunt ; modo longius proficiscuntur , non aliter quam peregrinationum studiosi homines . 
Causa eis erroris est cupiditas in loca saxosa , vel coenosa saepe , perveniendi , dum amplius aliquid cibi perquirunt . 
Ceu in Bosphoro Thracio , cum vehementes aquarum fluctus a Ponto deferantur , cancri adversus eosdem nituntur ; circa promontoria vero fluctuum vis major est scilicet , ita ut omnino repulsi aversique cancri impetum sequi undarum cogerentur . 
Hoc praescientes cancri , ubi jam prope ad promontorium appulerint , singuli in sinuoso aliquo loco se tenent , simul et reliquos exspectant ; demum in eundem locum congregati , adrepentes per praecipites crepidines in siccum adscendunt , et fluctuum vim , qua parte violentior erat , evadunt , iter pedibus conficientes ; cum autem hanc violentiam pedibus praetergressi sunt , rursus per cepidines in mare recurrunt . 
Parcunt autem eis piscatores , cum declinandi communis periculi gratia sponte in terram exeunt ; neque homines cum sint , ipso etiam maris impetu saeviores ipsis videri volunt . 
Quemadmodum adulteris obtrectet et invideat porphyrio , animal etiam prudentissimum , non modo moderatissimum , alibi , si bona memoria sum , me dixisse memini . 
Jam vero caniculam Siculam adulters adversari atque infestissimam fuisse auditione accepi . 
Cum enim adultera mulier conjugem suum peregre redire audisset , illum , qui cum ea stupri consuetudinem haberet , in latebras bene penitus , ut ipsa puabat , occultavit . 
Verum etsi ex servis non lautissimi modo , sed et janitores pecunia corrupti , cum dominam ad occultationem adulterii juvabant , tum adultero confidentiam ad inferendum stuprum adferebant ; tantum tamen huic mulieri haec astutia abfuit ad praecavendum , ut certe canicula partim locum illum , quo adulter abdebatur , allatraret , partim pedibus fores constupratoris receptatrices eousque convellere adoriretur , domino ut non mediocris terror injiceretur , ex eoque suspicaretur ibi malum aliquod latere . 
Quare fores effregit , adulterum comprehendit ; qui eo animo cinctus gladio noctem expectabat , ut dominum interfeceret , et mulierem , quam ante dixi , uxorem duceret . 
Caprarum solertia etiam haec est : salivam humanam perniciosam esse ceteris animantibus probe norunt , atque ab ea sibi cavent ; quemadmodum nos quoque conamur , quae homini , si gustaverit , sunt perniciosa , effugere . 
Verumtamen saepe imprudens sibi noxia homo haurit : at non item capras saliva hominis latet : quae et marinas scolopendras interfecere valet . 
Praenovit etiam capra cum proximum est , ut juguletur ; quod vel inde constat , quoniam non amplius cibum attingit . 
Eadem indignum putans se in extremo ovilli pecoris agmine incedere , gregem quidem praecurrens antegreditur ; at ipsam hircus tum barbae fiducia , tum naturae quodam instinctu , genus masculum femineo praeferens antecedit . 
Oves prae omnibus animalibus obedientes et ad parendum a natura edoctae sunt . 
Obtemperant enim et pastori et canibus , et capras in via sequuntur . 
Eaedem mutuo inter se amore vehementi devinciuntur , ejusque gratia minus de leporum insidiis periclitantur ; neque enim quaevis seorsum oberrat , neque gregem temere ulla deseruerit , sicut caprae . 
Ceu Arabes horum apud se pecorum greges musica magis , quam pascuis pinguescere ajunt . 
Salsis delectantur , quod salis sapor potum eis suaviorem reddat . 
Hoc etiam non ignorant oves , boream et austrum non minus , quam qui eas ineunt arietes , earum foecunditatem promovere ; et insuper sciunt boream ad masculae sobolis generationem , austrum femineae efficacem esse ; quamobrem vel ad hunc , vel ad illum , pro alterutrius desiderio sexus , quae initur ovis , sese obvertit . 
Achilles quidem , ut amicus ejus Patroclus rogo impositus cremaretur , supplicatione opus habebat , unde Iris o bone Homere ventos ei rogatos advocat , quibus ille adflantibus sacrificium tanquam mercedem promittit . 
Quin et Neolcis filius Athenienses ventis sacrificare edocuit . 
At oves facile , et absque ullis ceremoniis , ventos suorum ministros conceptuum sua sponte et non appellatos et promptos habent , ad quos peritipastores eas dirigunt : cum enim auster flat , tunc ut femineae prolis numerus augeatur , ovb arietes admittunt . 
Cum Icarium occidissent populares eorum , qui primi vino epoto temulentia et somno capti sunt , nescientes , vinum mortem non inferre , sed temulentum soporem , morbo laborarum Atticae incolae Baccho , ut mihi videtur primum suae vitis cultorem , eumque senio gravem ulciscente . 
itaque , consulto Pythii oraculo , responsum tulerunt , si salvi esse cupiant , oportere ipsos sacra facere Icario , et Erigonae ejus filiae , et cani ejusdem , quem fama celebrat ex eo , quod prae nimia in heram benevolentia a morte ejus superesse noluerit . 
Euripides certe jocari mihi videtur his versibus : Si res herilis cedat infeliciter , Aegre ferunt hoc et dolent servi boni.Quis enim servum mihi propter dominum mortuum nominabit , cum id canis servus facere sustinuerit ? 
Canum benevolentiae propriu in altores suos illud de viro Colophonio testatur . 
Is ad mercatum Teon proficiscens , uti quaedam ibi emeret ( nam ejus in mercaturis faciendis versabatur industria ) pecuniam , servum , et canem se cum accepit . 
Ac quidem servus , qui eam ipsam pecuniam ferebat , cum viae aliquantum processissent , ad dejiciendam alvum ex instituto itinere divertit , quem secutus est canis . 
Servus igitur marsupium humi reposuit , idemque iterum e terra tollere oblitus discessit : at vero canis ibi remansit marsupio incubans . 
Deinde simul ut Teon herus et servus advenissent , re infecta , cum nummos ad emendum non haberent , reverterunt ; atque eadem via retro iter legentes ad locum pervenerunt , ubi servus marsupium reliquerat , atque canem marsupio incubantem , prae fame vix spirantem offendunt ; qui vix dum herum et conservum suum viderat , cum a marsupio se removens , uno et eodem tempore et custodia et vita excessit . 
Argum igitur canem , o divine Homore , non tuum esse figmentum neque poeticas nugas existimandum est ; siquidem ea , quae retuli , Teio evenerunt . 
Cancrorum genus volantium nomine colore aliis albius spectatur , et in luto nascitur . 
Cum incessit eis timor , humo se excitant ad volatum et perparvis alis sublevantur , quibus quidem gradientes uti minime necesse habent . 
Cum autem injectus eis est metus , nonnihil in his subsidii , non tamen admodum firmi habent ; enimvero comprehenduntur , quod sursum altius sublevari non queunt . 
Quidam eos comedunt , et ischiadicis doloribus remedio esse ferunt . 
A conchis quidem inopes et nudi cancelli nascuntur , deinde eas tanquam optima domicilia ad habitandum deligunt . 
Cum enim vacuas offenderunt conchulas purpurae aut strombi , intra eas ingrediuntur ; et quamdiu quidem eos tegunt , delectantur habitaculo ; si vero creverint carne , in alteram domum transmigrant . 
Neque modo in supradictorum conchas immigrant , sed et in permultas alias , si vacuae sunt . 
Strombis regem habent , cui se faciles ad obtemperandum praebent . 
Rex non modo magnitudine praestat , sed longe etiam pulchritudine caeteris omnibus antecellit . 
Quod si commodum ei videatur demergi , hoc quidem ipsum primus facit ; sin emergere idem incipit , itemque si commigrandum sit , ipse primus tentat , caeteri subsequuntur . 
Quicunque hunc regem ceperit , bene rem geret , omniaque ei commode cadent ; sed is etiam qui alium capientem viderit , alacrior discedit , veluti re rospera fruiturus . 
In urbe Byzantio drachma Attica ei qui hunc comprehenderit , praemium proponitur , a singulis in piscatine sociis conferendum . 
Fluctus et tempestas ad terram echinos devolvens e mari funditus in aridum expellit , et violenter allidit . 
Hi ejus periculi metuentes , cum sentiunt mare inhorrescere , et ventorum acerbitate procellas cieri , suis spinis lapillos ad gestandum faciles tollunt ; ut libramentum ad firmamentum habeant , ne procellarum incursus , ac suae ejectionis periculum , a quo sibi timent , subeant . 
Purpura vehementer gulosa est , et longam habet linguam , eaque penetrat quaecunque potest , et attrahit quae comedit : eadem etiam capitur . 
Capiendi autem modus ejusmodi est : Parva nassa denso contextu , exiguis maculis , contexitur : intus vero in media nassa strombus piscis , illecebra , appendi ad eam alliciendam . 
Purpura igitur majoem in modum linguam distendere contendes eo pertinere , et strombum ipsum adsequi conatur ; et ne ab esca , quam ligurit , aberret , omnem eam necesse habet exerere ; itaque , ipsa exerta , sugit escam , quoad plenitudine intumescentem iterum extrahere non possit ; unde fit , ut eam piscator liguritione irretitam comprehendat . 
Scolopendra marina terrestri perquam similis est ; quam primum ut homo contigerit , statim pruritu mordetur , et simili atque is , qui ab urtica terrestri pungitur , doloris sensu adficitur . 
Urticae pruritum movent , et uredinem concitant ; sed non tam acrem , quam centipeda . 
Post aequinoctium urticarum genus esculentius est . 
Cum a venatoribus elephanti , tanquam milites in bello , funduntur et fugantur , non alii ab aliis separatim , sed omnes simul et communiter , in fugam se dant , ac simul inter se prementes ad gregales suos adhaerescunt . 
Horum autem qui jam sunt firmata et integra aetate , reliquos sic circumcludunt , tanquam pugnacissimi propugnatores totum agmen circummuniunt ; qui vero longius sunt aetate provecti , atque matres sub se quaeque suos pullos ita occultantes , perraror hi parvuli ut videantur , medium obtinent locum . 
Quod si hos ipsos frequentes coactos leones etiam perspiciant , vel omnes recta , vel alii alio , tanquam hinnuli , ab elephantis sibi timentes sese in fugam conjiciunt , et antea formidabiles horum adspectatione metu percelluntur . 
Nunquam vero elephas insequentibus se opponit , nisi aut pullorum suorum , aut aegrotantium causa ; tum vero inexpugnabilis est . 
Poro Indorum rege in praelio , quod cum Alexandro commisit , vulnerato , elephantus , quo vehebatur , etsi multis etiam ipse vulneribus adfectus , defixa tamen in corpore Pori tela leniter et caute promuscide extrahere non prius destitit , quam dominum intellexisset ex redundanti sanguinis profusione debilitari et evanescere . 
Itaque leniter et sensim se demisit , ac ita flexis genibus mansit ut ne ex alto decidens Pori corpus gravi casu affligeretur . 
Cum Hyrcanis et Magnesiis canes quasi societatem bellorum gerendorum inire solebant , hisque maximo ad bella inferenda adjumento erant . 
In pugna etiam ad Marathonem commissa Atheniensis quispiam sibi commilitonem canem adduxit , et uterque in Poecile depictus est , nec canis contemptui habitus est , sed pro periculo hoc praemium consecutus est , ut inter Cynaegirum , Epizelum , et Callimachum spectaretur . 
Picturae hujus Nicon , vel , ut alii putant , Polygnotus Thasios auctor fuit . 
Qui cervae feminae cornua deesse ajunt , ille contrariae sententiae adsertores non verentur : Sophoclem quidem dicentem , Corunta ab altis cerva collibus venit , Ad pascus prata : et rursus : Sublime tollens cornuum Graditur suorum spicula . 
Haec Sophili filius in fabula , quam Aleadas inscripsit . 
Et Euripides in Iphigenia : Objiciam Achivis cervam insignem cornibus , Quam pro tua falsi mactabunt filia . 
Idem in fabula , cui titulus Temenidae , cervam cornutam Herculi propositum certaminis praemium ait , his verbis : Accessit ad cervam aureis cornibus insignitam , Dum subit ingens certamen montibus in asperis , Et quaerit illam apscuis , Nemoribus , et pratis . 
Item Thebanus ille poeta in epinicio quodam carmine Eu- rysthei cogebat necessitas a patre profecta Auricornem cervam feminam adductu- rum . 
Denique Anacreon de cerva canit : Ut hinnulum Tenellum , lactantem , Qui in sylva conuta Derelictus a matre Peribat . 
Illi vero , qui lectionem adulterant , et pro keroessa , id est , cornuta , eroessa , id est , amabilis , reponunt , ab Aristophane Byzantio egregie redarguuntur . 
Hoc sane admirabilis canum amoris exsuperantium declarat . 
Cum Polus , cujus dum viveret munus erit tragoedias agere , animam egisset , et pro more cremaretur , canis ejus alumnus in medios ignes insiliens una cum altore suo exustus est . 
Rogo etiam eodem , in quem Mentor impositus fuisset , canes ejus Eretrici voluntariam mortem sibi consciverunt . 
Ut vero Theodorum psalen sui propinqui in sepulchrum imposuissent , ejus Melitensis catellus , ultro seipsum in cadaveris thecam injiciens , pariter cum domino sepultus est . 
Nationem Aethiopum esse audivi , quae canem habet regem suum , et illius etiam arbitrio paret ; si suo quodam modo gannit vel murmurat , eum non iratum esse norunt ; si latrat , iram agnoscunt . 
Hoc , si cui testimonio sufficiens videatur Hermippus , testem sibi narrationis adducens videatur credat ; mihi vero non latens pulchre in memoriam venit . 
Lacyden peripateticum , altorem suum , anser tantopere amavit , ut et cum ipso simul ambularet , et cum ille sederet , hic quoque ab ambulando quiesceret , nec ipsum unquam relinqueret . 
Eum igitur Lacydes mortuum non minus ambitiose , quam aut filium aut fratrem , sepulturae honore affecit . 
Cum Pyrrhus , Epirotarum rex , ad Argos occubuisset , in eo conflictu elephantus fuit , qui domitorem suum tantopere amavit , ut non prius , quamvis moderator jam excidisset , currere omiserit , quam suum nutricium ex hostibus et servasset , et intra fines amicos reportasset . 
Malitiose factum multitudini Thales Milesius manifesto deprehensum ingeniose admodum ultus est . 
Cum enim ille sale onustus fluvium aliquando transmitteret , forte evenit , ut et caderet , et sarcina everteretur , sal autem aqua perfusus liquefieret . 
Is ex eo , quod jam ab onere solutus esset , magnam laetitiam cepit ; et simul ut , quantum inter laborem et otium interesset , cognovisset , in reliquum tempus fortunam sibi jam magistram statuens , quam primo labem et casum invitus fecisset , deinde prudens et sciens admittebat . 
Non poterat autem agaso alia , quam per fluvium , via iter facere . 
Hoc igitur Thales ubi intellexisset , sapientia ulciscendam illius malitiam arbitratus pro sale eum spongiis et lana onerari praecepit . 
Mulus instructarum sibi insidiarum ignarus ex consueto more cecidit . 
Cum autem aqua repletum onus esse gravius sensisset , atque astutiam in detrimentum sibi versam percepisset , ex eo tempore sine molestia flumina transiens ab omni lapsu tibias sustinebat , et salem ab eo incommodo integrum conservabat . 
In Antiochia Syriae urbe audio cicurem elephantum fuisse ; huncque , dum ad pastiones iret , mulierem corollas vendentem quam suavissime adspexisse , et quam libentissime in iil conspectu acquievisse , atque hujus faciem promuscide tersisse ; mulierem vicissim ex suo artificio illeceberas amatorias , corollas videlicet , quas anni tempus permittebat nectere , elephanto obtulisse ; et quotidie illum quidem accipere , hanc vero largiri consuevisse . 
Postea autem quam mulier excessit e vita , elephantus nec pristinae consuetudinis compos , nec quam amaret amplius mulierem videns , tanquam amans , qui amasiam amisisset , efferabatur ; et , qui ante mansuetus fuerat , feritatem induebat , instar hominum , qui tristitia ac moerore vehementer laborantes mentis impotes fiunt . 
Exorientem solem elephanti adorant , promuscides , tanquam manus , adversus solis radios allevantes , unde etiam deo cari sunt ; cujus rei Philopator Ptolemaeus testis est nobis locuples . 
In bello , quod cum Antiocho gessit , victoria penes illum fuit ; cumque soli sacra faceret , proque victoria ei gratias persolveret , tum quod ad reliqua magnifica sacrificavit , tum vero etiam quatuor elephantos maxima magnitudine , existimans se illo sacrificio deum religiose colere , primum immolavit . 
Deinde cum in somniis minis dei perculsus fuisset , ob inusitatam et alienam hostiam , religionis metu permotus , pro immolatis ex aere quatuor elephantes in honorem solis excitavit , hoc ut supplici facto hunc sibi placatum efficeret . 
Ergo does elephanti adorant ; homines autem , num dii exsistant , et , si sint , hum humanarum rerum curam gerant , dubitant . 
Sacerdotes in Aegypto non quavis aqua se lustrant , nec utcunque obvia sed ex qua ibidem bibisse credant . 
Norunt enim optime hanc avem nunquam gustare aquam sordidam , aut ullis infectam venenis , ut quam divinandi arte quoque praeditam , veluti avem sacram , existiment . 
Caeterum ex elephantis audio eos , qui integri nec vulnerati sunt , vulneratorum spicula et jacula leniter extrahere , veluti chirurgiae peritos , et hanc artem edoctos . 
Priscis animalia , vel quae ratione carent , adeo curae fuerunt , ut Pyrrho Epirotae gratum fuerit Aquilae cognomen ; Antiocho autem , ut fertur , Accipitris . 
Haec licet arumento diversa , a nobis conjunctim dicta sunt , hominibus studiosis cognitu non indigna . 
Mithridates Ponticus , cum somnum caperet , sui corporis custodiam non modo armis et satellitibus committebat , sed magis etiam tauro , equo , et cervo , quos mansuefactos custodes habebat . 
Hi enim ad custodiam ejus dorientis advigilantes , si quis accederet , illius sensum ex ipsa respiratione mox percipiebant ; atque ille mugitu , alter hinnitu , alius sua propria voce , eum a somno excitabant . 
Teneri ferarum animantium foetus nomina invenerunt diversa , plerique etiam gemina sortiuntur . 
Nam leonum skumnoi dicuntur , et leontideis , Aristophane Byzantio teste . 
Pantherarum similitudo vel skumoi , vel arkeloi , sed aliqui arkelous genus a pantheris diversum faciunt . 
Porro thoum et tigridum foetus non alio quam ? ? 
nomine vocari solent ; item formicarum , et pantherum . 
Lyncis etiam soboli non aliud inditum nomen puto ; nam in Lasi Dithyrambis lyncis soboles skumnos appellatur . 
At simiarum ut skumnoi , ita pithekideis dicuntur . 
Bubalidum autem polous et orygum , canum vero et luporum skulakas vocari idem Aristophanes ait ; at ex lupis etiam lukideis dicuntur ; aetate vero et magnitudine jam provecta eadem bestia monolukos solitarius lupus dici solet . 
Leporum foetura lagideis sunt ; ex iis adultum poetae etiam ptoka pavidum nuncuparunt , Lacedaemonii vero tachinan . 
Vulpis foetus alopekideis dicuntur ; ipsa quidem mater , kerdo , skaphore , et skindakos dicta . 
Aprorum porcellos molobria vocitant ; unde et sus molobrites Hipponacti cognominatur ; est et sus quidam monios solitarius . 
Capreas autem zorkas , et prokas vocare solent . 
Histricum et hujusmodi ferarum proles obria dicuntur ; cujus nominis mentio fit in Peliadibus Euripides , et Aeschyli Agamemnone ac Dictyulcis . 
Quae autem utero adhuc continentur , embrua : quo nomina appellant illa avium , serpentum et crocodilorum ; quidam vero embrua et appellant ; item vocant , inter quos et Thessali sunt . 
Aviculas recens natas neottous et ortalichous et gallinaceos pullos aliqui alektoridas appellant ; item perusinon pullum annotinum cognominant , ut vinum annotinum . 
Licebit et chenideis , et chenaloopekideis dicere , et aliarum quoque avium pullos similitudo ; Achaeus vero , tragoediarum auctor , hirundinis pullum moschon dixit . 
Memoriae vim , quae beneficium agnoscat , animalibus inesse sine ulla arte et doctrina , quam quidam ostentatores se excogitasse gloriantur , illa etiam argumento sunt . 
Cum a senatore Romano servus , cui nomen Androcles erat , aufugisset , quia facinus quodpiam nefarium ( id vero quale fuerit ignoro ) admisisset , et in Africam venisset , relictis ubi , quarum situm ex astris ( quod ajunt ) conjiciebat in desertissimam processit regionem ; ibique , cum vehementi ardore solis torretur , speluncam lubenter subiens ab aestu requiescebat : haec autem spelunca leonis erat cubile . 
Postea autem quam ex venatu leo summo cum dolore , quo laborat ex pede transfixo stipite ad summum praeacuto , revertisset , atque in juvenem incidisset , ipsum leniter adspexit , ac blandiri coepit , pedem porrexit , et , quoad poterat , sibi stipitem extrahi rogabat . 
Ile pro , etsi mors certa ei instaret , ab eo pertimuit ; deinde postquam mansuetam vidisset belluam , eamque ex pede laborare cognovisset , tum id quod pedem vexaret , evellit , tum vero illam dolore liberavit . 
Qua curatione leo delectatus , illum hospitaliter et amice tractando , et quae venaretur cum illo communicando , praemium salutis persolvit . 
Is quidem incoctis , ut leonum mos fert , pascebatur ; ille vero assis vescebatur ; communique mensa secundum suam uterque vivendi rationem utebantur . 
Itaque totum triennium hoc modo Androcles vixit ; et cum tandem corpus ei omnino incomptum illotumque prurigine nimia vexaretur , a leone discedens se fortunae commisit . 
Cumque errantem eum comprehendissent , et cujusnam servus esset intellexissent , vinctum Romam ad dominum miserunt . 
Hunc dominus tum de his , quae admisisset , facinoribus reum facit ; factumque est , ut is sic capite damnaretur , ut distreahendus bestiis daretur . 
Tum vero ille Libycus leo forte captus fuit , et in theatrum immissus ; simul et eo utpote periturus conjectus est juvenis , leonis aliquando hospes et convictor . 
Is primum quidem belluam non recognovit ; leo contra statim hominem agnovit , suaviterque blanditus est , et totius corporis inclinatione ad pedes hominis se abjecit . 
Androcles tandem suum hiospitem recognovit , et leonem tanquam peregre venientem amicum amplexatur . 
Quamobrem , cum artis magicae peritus videretur Androcles , immissa est in ipsum etiam pardalis ; quae cum invadere eum aggrederetur , leo , communis mensae memor , illum , qui videlicet ei aliquando salutem attulisset , ab hujus laniatu servavit , illamque laceravit . 
Spectatores , ut par erat , incredibili tenebantur admiratione ; qui autem spectacula praebebat , Androclem accersivit , ab eoque totam rem cognovit . 
Inde primo rumor in multitudinem effluxit , deinde , re cognita , populus clamavit , homini ipsi et leoni esse largiendam libertatem . 
Constat igitur brutis quoque non deesse memoriam . 
His modo commemoratis similis est historia de leone in Samo in templo Bacchi cum hiatu cognominato , quam si quis scitu dignam existimet , ex Eratosthene , Euphorione , aliisque , qui eandem referunt , nosse poterit . 
Ex Indicarum rerum scriptis ista etiam docemur : Canes feminas multo generosissimas , tum ad investiganda ferarum vigilia praestantissimas , tum vero ad cursum velocissimas , in loca feris abundantia , venationis periti , perductas ut primum ad arborem alligarunt , aleamque , ut vulgo dicitur , jecerunt , discedunt . 
In has autem tigres incurrentes , venationis inopia ex fame laborantes , lacerant ; si autem libidine inflammati et cibo repleti sint , cum canibus complexu venereo junguntur ; namque illi quoque cum sunt exsaturati , ad venerem proni sunt . 
Ex hac tigridis consuetudine cum cane non canis , sed tigris , ut ferunt procreatur ; et ex hoc et cane femina etiamnum tigris ; qui vero deinceps ex hoc et cane concipitur , matri similis est , et seminis in deterius degenera tione , canis nascitur . 
Neque hoc negaverit Aristoteles . 
zzz canes tigride pate nati , ut vel cervi vel apri venatum praeclare spernunt , sic leones invadere , et sui generis nobilitatem ita testari gaudent . 
Horum igitur canum virtutis specimen Indi Alexandro Philippi filio exhibuerunt , hoc modo : Primo cervum emiserunt , at canis se quietum tenuit ; deinde aprum , at idem immotus permansit ; tum vero ursum , at ursus eum nihil excitavit ; ad extremum leonem protulerunt , quem ut vidit , vehementiori ira exarsit , et tanquam verum adversarium conspicatus , sine mora intrepidus invasit , atque acriter comprehensum tenens illius fauces premebat , et suffocabat . 
Tum Indus , qui hoc spectaculum regi praebebat , quique probe sciebat ejus robur animi et constantiam , primum huic caudam abscindi jussit ; at canis sibi caudam facile abscindi patiebatur . 
Deinde etiam crus unum suffringi imperavit ; is vero quoque ut a principio urgebat , et perinde nihil remittebat , quasi alienum crus et ad se nihil pertinens suffringeretur : post , alterum , unde quoque is de morsu nihil remisit : tum tertium incidi praecepit , is similiter ut ante leonem constrictum tenuit : tum etiam quartum crus abscindi jussit , is nihilo minus leonem mordicus tenere perseveravit . 
Denique etsi caput a reliquo corpore abscissum erat , illius tamen dentes ex illa leonis parte , in quam primum defixi fuissent , pendebant ; et quamvis is , qui eos in initio defixisset , jam mortuus esset , ejus tamen ipsius etiam nunc ex leone appensum caput sublime ferebatur . 
Hic Alexander non mediocri dolore adficiebatur , a cane obstupefactus , quod is , qui tale virtutis experimentum dedisset , e vita , quam ex robore animi , contra quam timidi solent cedere maluisset . 
Quare Indus videns Alexandrum ex hujus casu dolorem non mediocrem cepisse , quatuor canes huic simillimos illi donavit : ille vero laetus eos munere accepit , Indumque , qui dedisset , tanto pretio , quanto par esset , remuneratus est . 
Itaque horum quatuor dono nactum Alexandrum doloris , quem ex primo suscepisset , oblivio cepit . 
Omnis canis venaticus ex eo , quod ceperit feram , non mediocri voluptate afficitur ; et tanquam praemio , si dominus ei permittat , sic ea capta utitur : si vero non concedat , bestiam vivam servat , quoad venator adventarit , de totaque captura pro suo arbitratu statuerit . 
Quod si mortuo vel apro vel lepori inciderit , non attingit quidem ; nec ehalienis se laboribus adscribit , nec quae ad se non pertineant , sibi adsumere dignatur . 
Ex quo adparet magnanimitatis natura eum non expertem esse ; quippe qui non carnes quaerat , sed victoriam amet . 
Nec jam alienum est explicate , quid usu venandi peritus canis agat , dum venatur : Longo vinculo alligatus antecedit , et silentio odoratur simul , et quamdiu nulla ei praeda occurrit , nec in ullam incidit ante venatorem praecurrit , ut ex adspectu conjeceris , tristior , et pergenus ulterius venatorem impigre et fortiter attrahit et allicit . 
Si vero forte vigilia deprehenderit , et bestiam alicubi olfecerit , istic sistit pedem ; et domino ad se propius accedenti , quod venationis proventus prope sit , gaudio perfusus blanditur , ejusque pedes osculatur ; ac simul ad institutam venationem incumbere perseverat , et pedetentim usque eo procedit , dum ad cubile pervenerit , nec ultra progreditur . 
Quo animadverso , venator propria venatorum significatione praedam adesse his , qui bestia ferunt , denunciat ; hi autem retia circumjiciunt . 
Tum canis , intelligenus voce opus esse ad excitandam feram , latrat , ut ex fuga in casses incidens comprehendatur ; eaque capta , canis victoriae suae paeana concinit , et laetabundus exsultat , non aliter quam milites , qui hostes vicerint . 
Haec circa apros et cervos agunt canes . 
Ad referendam gratiam delphini hominibus justiores sunt , cum tamen lege Persarum , quam laudibus tollit Xenophon , minime teneantur . 
Coeranus nomine , natione Parius , delphinos quosdam ad Byzantium captos a piscatoribus argento redemit , et liberos dimisit ; pro quo hanc gratiam collegit , ut nave quinquaginta remorum ( sicut in sermonem hominum venit) Milesiis vectoribus plena , in qua et ipse vehebatur , in freto Parii maris submersa , et vectoribus naufragio perditis , illum ipsum delphini ex hoc periculo servarint , beneficio , quo prius ipsos adfecerat , vicem ei reponentes : quod quidem ipsum , promontorium nomine Coeranium , quo ipsum exposuerunt , ubi et spelunca in saxo visitur , facile ostendit . 
Itaque postea Coeranum mortuum secundum mare illud cognatione ei proximi sepultura adfecerunt ; quod quidem ipsum ut delphini senserunt , frequentes tanquam ad justa funeri persolvenda ad litus convenerunt , et quoad pyra arderet , tamdiu sicut amicis fidi amici permanserunt ; deinde , exstincto rogo , discesserunt . 
Non item certe homines , sed potius vivos colunt , et eos quidem divites et fortunatos ; contra vero mortuos , vel aliquo infortunio pressos aversantur , ne gratiam pro beneficio , quo adfecti fuerunt , persolvant . 
Pisces quoque cicures et mansueti evadunt , e appellati intelligunt , et e manu largientium cibos capiunt : ut anguilla sacra in Arethusa . 
Muraenam etiam Crassi Romani celebrant ; quae sic inauribus et gemmis distincto monili , tanquam sane eximia formae pulchritudine puella , ornamentabatur , et appellantis vocem Crassi agnoscebat , atque ad eum adnatabat ; cumque quippiam ei porrigebat edendum , prompto et parato animo accipiebat . 
Hanc ille mortuam , ut audio , flevit atque honore sepulturae adfecit . 
Et cum aliquando Dimitius in hunc dixisset : Stulte Crasse , muraenam flevisti mortuam ; ad haec respondens Crassus , Equidem , inquit , de bestiae morte flevi ; tu vero nullum ne ex tribus quidem uxoribus , quas ad sepulturam dedisti , luctum percepisti . 
De crocodilis quidem hanc auditionem ex Aegyptiis accepi , sacros esse mansuetos , et a ministris se facile contrectari sustinere , et sibi frusta esculenta in dentes insita extrahentibus patulum os praebere . 
Porro antiquiores et praestantiores divinatione pollere Aegyptii ferunt , idque Ptolemaei ( quotus autem is fuerit , ipsos interrogate ) testimonio comprobant ; qui cum ex crocodilis praestantissimum appellaret , eum non exauditum fuisse ajunt , et cum cibaria ei comedenda objecisset , rejecisse : inde sacerdotes collegisse , ex Ptolemaeo idcirco crocodilum , quod cum vicinum ad moriendum praenosceret , cibum capere noluisse . 
Audio quosdam auspiciis divinare , et avibus adsidentes , earum volatus et sedes explorare ; et in hac arte celebres praedicantur Tiresias , Polydamas , et Polyidus , ac Theoclymenus , multique alii . 
Viscerum vero situs et naturam praeclare intellexerunt Silanus , Megistias , et Euclides , et praeter eos quamplures . 
Audivi etiam dicentes , quod quidam per farinas , et cribra , ac caseos vaticinantur . 
Verum etiam intellexi in vico quodam Lyciae , nomine Syrrha , inter Myra et Phellon , quosdam vaticinari piscibus adsidentes , sunt scire , quid velit piscium evocatorum accessus et recessus ; et quid ostendant , si non paruerint ; et cum multi advenerint , quid significent . 
Atque ejus divinationis periti sciunt , quid , cum salit piscis , demonstret ; quid cum mortuus fluitat , quid cibum sumens , quid etiam recusans , praesignificet . 
Nullo negotio a lupis asini comprehenduntur , et facile e vita tolluntur , a meropibus apes , ab hirundinibus cicadae , a cervis serpentes ; pardalis odore cum alia pleraque animalia , tum vero maxime simias allectas capit . 
Megasthenem audio dicentem in mari Indico quendam pisciculum nasci , eumque , quoad vivit , in profundo quidem natantem non apparere , mortuum vero ad summam aquam fluitare ; qui eum contigerit , animi defectu laborare , et deinde obire mortem . 
In libro De Venenatis animalibus Apollodorus ait , eum qui chersydrum conculcaverit , etsi morsus non fuerit , omnino mori ; quod solus ejus tactus quiddam omnino tabificum habere dicatur : tum ei , qui curare et quoquo modo remedium adferre morienti tentaverit , ex solo ejus , qui conculcavit , contactu pustulas in manibus exoriri . 
Aristoxenus quodam loco dicit , virum , qui serpentem quandam manibus interfecisset , nullo morsu ab ea affectum , ex solo tactu vitam amisisse : illiusque vestem , quam eo tempore , cum serpentem interimebat , gestaret , non ita multo post putruisse . 
Nicander amphisbaenae pellem inquit bacillo circumjectam omnes serpentes pellere , et reliquas etiam animantes quae non morsu , sed ictu venenato interimunt . 
Cum redundantia canis vexatur , herbam in maceriis nascentem novit , qua causa , omne id , quo adfligitur , cum pituita et bile evomit , et alvo pariter plurimum siccioris excrementi reddit , et ipse sibi ullius medici opera salutem adfert . 
Quin et atrae bilis copiam excernit , quae retenta rabiem facit , periculosum canibus morbus . 
Lumbrici svexati frumenti aristas devorant , ut Aristoteles ait . 
Si vulnus acceperint , cum vulnerum obligationibus tum pharamcorum temperationibus multam salutem dicentes , lingua hoc medicinam faciunt , qua vulneratam partem lingunt , et pristinae integritati restituunt . 
Hoc quoque non ignorat canis , fraxini fructum , quo saginantur sues , dolorem coxendicis sibi inferre ; et licet videat suillum pecus hoc fructu ceu dulci avidissime ingurgitari , eo tamen abstinet , ac sibimet imperat . 
Homines contra illecebris ciborum , quae vel nolentes invitant , immoderate abutuntur . 
Insidiae elephantos non facile latent . 
Nam cum ad foveam , quam contra ipsos suffodere venatores solent , proximi accesserunt , seu naturali quadam intelligentia , seu retrusa et abdita praesensione et scientia rerum futurarum , a progrediendo ulterius se sustinent ; ac quam mox , itinere converso , in venatores invadunt , vi quot impressione , sese in medios insidiatores incitant , simul et eos evertere conantur , fuga ut salutem contra insidias superiores facti adipiscantur . 
Id igitur temporis cum atrox pugna , tum vero vel hominum , vel elephantorum , caedes fit . 
Hujus pugnae ratio talis est : homines quidem eminus hastas et jacula intorquentes ac colliamntes , ictu directo eos feriunt ; contra elephanti , ex hominibus si quem cecidisse animadverterint , statim violenter illum et corripiunt , et ad terram a se abjectum protinuserunt et conculcant ; simul et cornibus tamdiu profligant , quoad miserabili et referta acerrimis doloribus morte eum adfecerint . 
Cum autem hujuscemodi animalia invadunt , tanquam vela ex animi incitatione aures pandunt more magnarum struthionum , quae , vel dum fugiunt , vel dum invadunt , explicatis alis feruntur ; itemque promuscidibus sub cornua contractis , quemadmodum rostra navium plenis velis propulsa , sic elephanti vehementi impressione irruentes , multos mortales funditus everunt ; et boantes vehementer et acute instar tubae clamores vastissimos edunt . 
Humi porro prostratorum , et genibus contritorum , et ossium obtritorum , tantus est stepitus , ut vel illinc longissime exaudiatur ; nec non saepe elisis oculis , naribus distractis , fronte disrupta , facieique forma amissa , non vel a proximis cognatione sibi nocuntur . 
Jam ex iis nonnulli ad hunc modum inopinato servantur : quamvis enim sane venatorem bellua cursus celeritate comprehenderit ; prae tamen vehementi impetu , hunc transcurrens , genibus in terram praecipitibus actis , cornua aut in radicem , frutetum vw aut in quippiam aliud tale comingit , ex quo retinetur , ac vix dum se retraxit , cum venator elapss jam salutem fuga est consecutus . 
in hac igitur pugna elephanti saepe vincunt , saepe item , variis terroribus injectis , vincuntur . 
Tubarum enim clangor ingentem strepitum efficit , ipsique homines clypeos hastis contundentes , tum vero partim in terra ignem incendentes , partim in sublkime tollentes , ac tanquam funda eum contorquentes , ignitosque torres jaculantes , atque etiam longas faces in ferarum oculos magna vi quassantes , eis haec omnia aegre intuentibus timorem adferunt , unde adeo impelluntur exterrenturque , ut interdum in foveam , quam ante declinabant , detrudantur . 
Hegemon in Dardanicis carminibus cum alia de Aleva Thessalo conscribit , tum ejus amore captum fuisse draconem . 
Erat Alevae coma , ut fingit Hegemon , aurea , quam ego flavam dixerim . 
Et in Ossa , inquit ille , ad Thessalicum fontem , nomine Haemonium , boves pascebat , ut in Ida olim Anchises . 
Ad hunc adamatum draco ingentis magnitudinis sensim adrepere solebat , ejusque comam deosculari , et lingua faciem lambendo detergere , et varia de venatu suo munera adferre . 
Quod si Glaucae citharistriae amore incensus et Ptolemaei Philadelphi rivalis , aries , et in Iaso urbe puerum delphinus amavit ; quid vetat draconem amore in forma praestantem pastorem flagrasse , et cum oculos acres atque acutos haberet , bonum eximiae pulchritudinis judicem fuisse ? 
E natura igitur bestiarum est , non modo sui generis , sed etiam alieni animalia , modo formosa , amare . 
Parias , seu Paruas ( sic enim vult Apollodorus ) igneo colore est , acerrimo oculorum sensu et largo ore ; nihil mordendo nocet , sed mitis est ; unde humanissimo deorum Aesculapio ipsum consecrarunt , et ejus ministrum esse praedicarunt qui ante nos haec investigarunt . 
In Aethiopia scorpios Sibritas , quos ita nimirum indienae solent nominare , lacertis audio expleri , et aspidibus , et verticillis , blattisque omnique serpentium genere ; et eorum excrementa calcantes exulcerari . 
In Corcyra vero procreantur hydrae serpentes , quae se retroversus ad insequentes retorquent , et spiritum malum anhealntes ab impetu suos insectatores reprimunt , ab seque avertunt . 
Typhlopa ( Caeciliam ) , quam etiam typhlinen nominant , et cophiam , muraenae caput habere simile in sermonem hominum venit ; tum perparvulis oculis esse , unde et alterum ex his duobus nominibus traxit ; cophiae vero nomen idcirco habet , quod hebetes eidem aures sint ; adeo item dura est pelle , vix ut tandem secari queat . 
Porro jaculus , ajunt , idem est chersydro serpens , qui multo tempore in sicco degit , et omni animantium generi insidias molitur . 
Hujus solertia in faciendis insidiis ejusmodi est , ut secundum vias publicas abdite lateat , persaepe etiam rpeens in arborem adscendat , ibique sese contorte concludens , et in orbem coarctans , caputque in spiram occultans , ut praetereuntes tacitus ex occulto perspexerit , in id ipsum , quod praeterit , sive fuerit bestia , sive homo , se jaculetur . 
Nam saltu valet , et , si opus sit , viginti cubitorum spatium transilire potest , protinusque ad ea , quae saltu appetit , inhaerescit . 
Si bovi , qui in profundam paludem delapsus sit , inciderint lupi , extrinsecus eum terrefaciunt et perturbant , neque transnare et in terram adscendere permittunt ; sed diu multumque se contorquentem , et huc illuc versantem , suffocari cogunt . 
Tum qui ex iis robore plurimum valet in aquam prosiliens adnatat , et bovem cauda mordicus arreptum extrahit . 
Jupum autem primum secundus similiter cauda apprehensum trahit , secundum tertius , huc quartus , et ita deinceps ad postremum usque , qui extra aquam est . 
Et hoc modo extractum bovem epulantur . 
Quod si vitulus bovis alicubi aberrarit , insidiantes lupi eum invadunt , et naribus correptum trahunt ; renititur autem ille , atque ita summis utrinque viribus certatur , dum hi attrahendo vincere , ille reluctando effugere conatur . 
Tandem vero lupi tantopere renitentem subito remittunt , unde fit , ut prae nimio in contrarium nisu vitulus evertatur ; quem mox invadentes lupi , ventre laniato , vorant . 
Cum elephanti fossam transilire non queunt , de his unus , qui magnitudine praesat , in hand sese demittit , et transversus fossae stans , partim vacuitatem occupat , partim pontis se vicarium praestat , ceteri supra hunc gradientes transmittunt , et evadunt ; simul et eum , qui pontis loco erat , hoc modo ex fossa conservant . 
Superiore enim ex loco quispiam porrigit pedem , quem is , qui infra est , promuscide circumplicat ; reliqui autem virgultorum fasces et ligna celeriter dejiciunt , quae ille conscendens , et ad pedem demissum fortiter cauteque inhaerens facile subtrahitur . 
Apud Indos tractus est , cui nomen Phalacra ( Calvus ) cujus nominis ratio est , quod , qui herbam in eo nascentem gustaverit , et pilos et cornua amittit . 
Itaque elephanti , nisi cogantur , non accedunt ad locum illum ; imo vero prope cum accesserint , quidquid noxii fugientes , perinde atque homines pudentissimi , pedem referunt . 
Spongiam dirigit pusilla bestia , non specie quidem cancro , sed magis araneo similis ; neque enim inanima , nec sanguinis expers spongia est , sed partus maris animans saxis innascitur , quemadmodum et alia quaedam animalia . 
Habet et ipsa suum quendam motum ; veruntamen animalculo ad se sensu adficiendam , atque illud admonendam , quod sit animata , eget . 
Nam propter quandam raritatem ingenitam et mollitatem obtusam , non ipsa sese commovet ; sed cum quippiam in sua foramina inciderit , ab ea bestiola , quam dixi araneo similem , excitata , id comprehendit et exedit . 
Cum autem ad evellandam eam e saxis homo accedit , ab eodem animali convictore suo stimulata inhorrescit , et contorquens se arctissime contrahit ; quae causa hercule est , cur piscatori plurimum negotii facessatur . 
De elephantis quidem seorsum dixi , quae vero nunc dicam , ejusmodi sunt . 
Per vitae suae tempus a libidine se continent ; et quomodo pudicitiam colant , cum femina coeunt ; sed tanquam generis successione carentes liberis procreandis dant operam , ne stirps sua deficeret . 
Neque sane plusquam semel in vita coeunt , et eo duntaxat tempore , cum se iniri feminae patiuntur ; ut autem eorum quisque uxorem impleverit , non eam amplius attingit . 
Aperte porro ac palam in aliorum conspectu non coeunt , sed secedentes , aut sese in arbores densas et frequentem sylvam occultant , aut in concavum locum et profundum , ad occultandos eos idoneum , se abdunt . 
Haec de elephantorum temperantia ; de quorum etiam justitia , et fortitudine , alibi dictum est supra . 
Jam quemadmodum sceleratos detestentur , si cui est otium , attendnat animum ad ea , quae consequuntur . 
Cum vir quidam , cicuris elephanti moderator , conjugem aetate provectam , sed sane divitem , haberet , amore alterius captus , eamque uxorem ducere studens , priorem strangulavit , ac prope ab elephanti praesepi homo praecipiti consilio defodit , et alteram in matrimonium duxit . 
Elephantus autem , suapte natura a malis abhorrens , novam uxorem eo perduxit , ubi humata altera jacebat , et cadavere cornibus refosso et denudato , quae dicere nequibat , ipso opere mulieri ostendere conabatur , eam edocens , quibus esset moribus praeditus is , cui ipsa nupserat . 
Engraules pisces , quos alii encrasicholos , alii alion nomine lycostomos appellant , parvuli pisciculi sunt , natura foecundi , et specie albissimi . 
Et quod a piscibus , qui gregatim natant , exedi et confici metuant , idcirco ad insidias , quibus sunt opportuni , vitandas , eatenus confertis turmis densi natant , et eorum quisque ad vicinum proximum adhaerescit ; ut ne scapahe quidem incurrentes eos dissocient , nec si quis remo aut conto dispergere conetur , eorum societatem dirimere possit . 
Ita vero inter se restricte et pertinaciter quasi contexti contrahuntur , ut tanquam ex acervo frumentorum aut fabarum , si quis in eos immiserit manum , accipere queat : non tamen sine vi abstrahuntur , quin persaepe distrahuntur , ut et eorum alteram partem abruptam capias , et alteram relinquas ; et in plerisque caudam retineas , in aliis non adsequaris ; ex aliis caput reportes , et alteram partem in mari reliquam facias . 
Eorum conferta et continens natatio ? ? 
appellatur , quorum unus quinquaginta piscatorias naves saepe implet ut testatur rei piscatoriae peritus . 
Porculatoris vocem suillum pecus sic agnoscit , ut etiamsi ab eo procul seductum fuerit , appellantem intelligat ; cui quidem rei testimonio est id , quod proxime sequitur . 
Cum maris praedones ad Tyrrhenam terram piraticam navem appulissent , ex hara permultos sues furto abactos imposuerunt in navim , et funibus , quibus religata erat , solutis , ad navigandum incubuerunt . 
Subulci , praesentibus piratis , silentium tenebant , quoad ex portu latrones se eipuissent , et a terra tantum abessent spatii , quanto adhuc vox clamantis audiri poterat ; tum consueta voce suarii clamantes , eos retro versus ad se revocabant . 
Porci primum ut sublatum clamorem exaudierunt , statim se in alterum navis latus compellentes eam everterunt . 
Izzza malefici piratae naufragio mox funditus perierunt , sues vero ad suos enatarunt . 
Ciconia rivali invidia laborare fertur . 
Nam cum in Cranone Thessaliae formosa mulier , cui nomen esset Alcinoe , a conjuge peregre profecto domi relicta , stupri consuetudinem suum servo quodam habuisset ; hoc quidem ipsum ciconia domestica intelligens non tulit , sed herum ulta fuit , atque impetu in mulierem facto , eam oculis privavit . 
Porphyrionis quidem zelotypiae atque canis , in superioribus mentio a me facta est , nunc vero ciconiae similes adfectus erga nuptias adulterio laborantes . 
Pro differentia potus colorem mutant oves juxta naturam fluviorum ; anni autem tempus , quo id ipsis usu venit , est , cum ineuntur . 
Itaque ex albis commutantur in nigras , contraque ex nigris in albas convertuntur . 
Haec autem cum ad Antandria amnem accidunt , tum ad Thraciae fluvium , cujus nomen Thraces accolae tibi dicent ; tum vero ad Trojam Scamander ex aqua sua potantes oves fulvas efficit ; unde factum est , ut huic , qui initio Scamander nominiretur , deinde aliud nomen adventitius ovium color Xanthum imposuerit . 
Gratiam accepti beneficii memoria ipsae etiam bestiae retinent . 
Tarentina mulier , nomine Heracleis , et caeteris ne rebus laude digna fuit , et ab omni stupro integram castamque se marito conservavit ; quippe quae ut viventem cum studiose et diligenter coluisset , sic posteaquam e vita excessisset , urbanas commorationes , et domum , in qua mortuum vidisset maritum , adeo odit , ut pro moerore in sepulchra habitatum se conferret ; tristis itaque ad tumulum defuncti conjugis accessit , et istic commorata fuit , se fidam castamque sepulto conjugi exhibens . 
Haec vero femina , cum aestivo anni tempore , e ciconiarum pullis suum volatum experientibus , unus et maxime tenera aetate et alarum debilitate delapsus alterum crus fregisset , ejusmodi casum intuita , se , cognito morbo , misericordem pullo praebuit ; nam eum attollens vulnus blande cauteque obligavit , et medicamentis sanavit , eique cibum et potum praebuit , atque jam ad volatum confirmatum e manibus dimisit . 
Hic admirabili quadam et naturali intelligentia non ignorans se conservatae vitae praemium mulieri debere , avolavit ; dein anno post cum ad vernum solem forte apricantem eam , quae sibi benigne fecerat , perspexisset , a qua sanatus fuerat , demisso atque humili volatu proxime ad ipsam profecta , in ejus sinum lapidem evomuit ; deinde , ut rationi consentaneum est , in tecto subsedit . 
Cujus facti admiratione commota Heracleis dubitabat , quid istuc esset . 
Cum igitur lapidem intus alicubi deposuisset , nocte insequenti somno soluta eum fulgere , et radiatam domum tanquam immissis facibus ex eo splendere perspexit , tantus fulgor ex lapidis massa exibat et gignebatur , eratque valde pretiosus ; ubi vero ciconiam comprehendisset , et vulneris cicatricem percepisset , hanc agnovit eam esse , quam miseratione commota sanavisset . 
Si quem astacum comprehendens , eum longissime exportaveris , relicto ibi signo , unde ipsum cepisti , eodem eum ipsum , unde comprehensus fuerit , arrepsisse reperies ; si , inquam , modo ita ex mari exportaveris , et deinde sic prope deposueris , ut in mare adrepere queat . 
Merulis affinis genere est venatrix ( agreus) , natura volucris , colore atro , lingua canora . 
Venatrix autem merito appellatur , cantus enim ac modulationis illecebris alias teneras volucres advolantes ad se allicit . 
Cujus ingenitae sibi facultatis haec avis explendam uti videtur ; nam sui cantus auditione oblectatur , et aucupio et venatione proxime ad se accedentium avicularum exsaturatur . 
Quod si quando quisquam hanc captam concluserit in caveam , non amplius cantus studio tenetur , verum etiam pro servitute a venatore poenas silentio sumens , muta permanet atque elinguis . 
Quo beneficio trochili crocodilos promereantur , dum hirudines eorum faucibus eximunt , ut Herodotus in suis de Aegypto sermonibus tradit , jam superius retuli ; ubi quae omissa sunt , in praesentia addam , quo ea in aliorum notitiam quoque perveniant . 
Trochilus avis est palustris , et circa fluminum ripas vagatur , ubi escis quibusque obviis fruitur , et a crocodilo quoque , ut dixi alitur ; quamobrem et gratus illi est , ejusque dormientis curam suscipit , proque ipso vigilat . 
Jacenti enim illi ac stertenti insidiatur ichneumon , et saepe jugulo apprehenso strangulat ; quo conspecto , trochilus clamat , et crocodilum , cui nasum ferit , excitat , et adversus hostem instagt . 
Haec quidem trochili natura est , haud scio an laudanda , cum voracissimae noxiaeque belluae tam providam curam gerat . 
Pastinaca marina cum natandi est cupiditate adfecta , natare potest ; cum rursus volandi studio tenetur , sursum versus sublimis volat . 
Aculeum autem , cujus etiam ante mentionem feci , mortiferum habet . 
Quod igitur non modo homines , sed etiam animalia pungere , et hoc pacto cele interficere queat , neutiquam mirum est ; quod vero maxime admirandum videtur , haec est : Si ad maximam arborem , et vegetam , et summe virentem , aculeum admoveas et defigas , non modo post amittit folia , quae postquam in terram defluxerunt , totus truncus exsiccatur , et similes est arboribus solis ardoribus exsiccatis aestate , cum est maxima siccitas . 
Elephanti partus in caput procedit ad lucem , partus servo magnitudo est instar integrae aetatis et justae magnitudinis porci . 
Matrem unam foetus plures sequi ajunt . 
Nec vero , si quis hos a partu recentes contigerit , matres indignantur , sed id permittunt . 
Plane enim noscunt , non animo quidem laedendi , vel malo adficiendi sed ad ludicram delectationem et blanditias eos contrectari esseque hominis naturam ea excelsitate animi , suo , ut partui adhuc tantillo nocere nollet . 
Postea autem quam in foveam inciderunt , capti in venatione , animadvertentes exitus locum nullum eis relictum esse , cum eos pristini animi , tum libertatis capit oblivio ; tum vero facile cibos a largientibus sumunt ; tum , si quis aquam praebeat , libenter bibunt , atque vinum in promuscides effusum sine recusatione admittunt. , Ellopem sacrum piscem a poeta vocari existimant . 
Eum raro reperiri fama fert ; in mari autem pamphylio capitur , sed neque tamen inde nisi admodum raro . 
Quod si capiatur , cornois ob secundam piscationem sese non modo piscatores ornant , sed et piscatoria navigia sertis redimiunt , et plausu et tibiarum sono praedam testantes ad terram applicant . 
Alii propterea non hunc , sed anthiam sacrum existim ant ; quia locum , quem anthias incolit , et belluarum expers , et urinatoribus tutus est , et cum piscibus pacem servat , cujus fiducia pisces confirmati ibidem pariunt . 
Naturae causam penitus retrusam et abditam , non meum est explciate , non magis quam exponere causas , cur gallinaceum leo et basiliscus timeant , cur suillum pecus elephantus horreat ; in quibus exquirendis etsi qui multo abundant otio , plurimum temporis consumant , non tamen optatum adsequuntur . 
Leo cum aetate provectus et jam gravis factus fuerit , tum ad venandum infirmus , aut in specubus aut memorosis tactibus libenter requiescit ; neque qtum vel cum infirmissimis animalibus , aetatis suae infirmitati diffidens , versari fidenter audet , considerans senectam et corporis sui imbecillitatem . 
Ex hoc vero procreati et robustae et vigentis aetatis fiducia nitentes longe procedunt ad venandum , ac patrem jam senem se cum adducunt , eum impellentes ; deinde in media via , quam ingressi fuerint , illum relinquentes toto animo ipsi in praedae curam incumbunt , ac tantundem praedae consecuti , quantum vel sibi vel genitori satis ad prandium sit , generoso quodam et contentissimo rugito edito , parentem suum , se cum ut convivium ineat , tanquam convictores ad prandium convivam , invitant . 
Senex tum sensim et pedetentim velut reptans , eo accedens , primo filios amplexatur , deinde linguae eis suaviter , velut horum laudans felicem venationem , balnditur ; post et prandio dat operam , et cum his epulatur . 
Tametsi Solon , qui lege sancivit filiis parentes alendos esse , haec eos facere non jussit ; sed natura humanis legibus nihil egens , ipsa immobilis lex , hoc officii munus docuit . 
Non modo praesentem et viventem reginam avium aquilam ceterae volucres extimescunt , atque ejus conspectum exhorrent , sed et pennae ejusdem , si quis eas cum aliarum pennis commiscuerit , incorruptae atque integrae manent , aliae vero illarum commercium non ferentes putrescunt . 
Mures alioqui foecunda sunt animalia , multosque uno partu foetus edunt ; tum vero si salem gustare iis contingat , multo plures quam solent , enituntur . 
Crocodili cum ex sese pepererunt , hoc experimento legitimum a spurio internoscunt , ut si quid catulus , simul atque exclusus est , rapuerit , in reliquum tempus in crocodilini generis numero locoque a parentibus ducatur , et ab iisdem ametur ; sin ignavus fuerit , et tardus ad comprehendendam alicunde aut msucam , aut lumbricum , aliamve bestiolam , aut lacertulam , eum parens tanquam a se degenerantem , nihilque ad se pertinentem lacerat . 
Atque videntur ad solis radios aquilae suorum ingenuitatem experientes , sicut crocodili foetus suos non temerario adfectu , sed ratione amare . 
Aspidis dentes , quos merito letiferos dixeris , tenuissimis quibusdam veluti tunicis aut membranis indui et vestiri audio ; et cum aspis aliquem mordicus invadit , membranulis humorem venenosum effundi , tum illas rursus ad pristinum locum redire et uniri . 
Item in scorpii aculeo meatum quendam sinuosum esse ajunt adeo tenuem , ut visu non percipiatur ; in eo venenum gigni continerique , quod cum ille fecerit , mox per aculeum emanat ; foramen autem , quo venenum exit , oculorum aciem quoque fugere . 
Addunt vim aculei ejus retundi hominis sputo , ita ut obtorpescat , et ad infligendum ictum reddatur impotens . 
Canis etsi permultos ex sese parit catulos , horum tamen e numero primus prodiens in lucem patrem refert , omninoque similitudinem speciemque illius gerit ; ceteri ut casus tulerit , nascuntur . 
Quod studio et providentia naturae fieri videtur , matri scilicet anteferentis patrem . 
Testa crustave opertorum hoc etiam proprium est , ut decrescente luna inaniora et exiliora fieri soleant : quod quidem ipsum declarant testacei generis purpurae , buccinae , sphondyli et his affines ; itemque crustacei generis paguri , locustae , astaci , cancri et id genus . 
Itemque imbecilliora infirmioraque decrescente luna jumenta nasci dicuntur ; eamque ob causam harum rerum prudentes in hac mensis parte genita , quod minus praestabilia sint , consulunt non alenda esse . 
Ceu in novilunio animantes audio vel voce ipsis naturali aliquid sonare , vel cadere ; leonem tantum Aristoteles excipit , cui neutrum horum contingat . 
Sensu audiendi acerrimo esse lupum , chromin , salpam , mugilem , Aristoteles ait . 
Lupum praeterea audio praeclare intelligere , se in capite possidere lapidem hiberno tempore perfrigidum , sibique infestissimum ; itaque illo ipso anni tempore eum lapidem calefacere , haudquaquam inscium contra lapidis frigus remedium esse ipsum tepefacere . 
Similitudinem etiam lapidem chromin , pagrum , umbram habere ; eandemque vitandi frigoris , quam lupum , sequi rationem intellexi . 
Sunt et in piscium genere parasiti : ut pediculus appellatus , qui ex iis , quae delphinus ceperit ( superfluis nimirum et intercidentibus ) victiat , itaque ex ejus praeda , tanquam ex locupleti mensa , refertus pinguescit ; eo nimirum delphinus tantopere delectatur , ut cum ipso libenter , quae comprehenderit , communicet . 
Theron quidem parasitus apud Menandrum sibi ipsi placet , quod homines naribus trahens , iis utebatur , tanquam praesepi . 
Huic similis fuit Struthias . 
Est et ille Philippi celebris parasitus , nomine Clisophus qui in Philippi gratiam , in obsidione Methonae oculo privati altero , ipse etiam alterum de suis oculum deligare voluit . 
Atqui inter pediculum et delphinum benevolentiam amicitiae ego potius et familiaritati adscripserim ; cum adulationem , ut et alia mala , homines tantum calleant , bruta ignorent . 
Elephantorum vehementis amoris adfectum erga sobolem haec etiam declarant . 
Horum venationes scrobes fodiunt , in quas cum haec animalia incidunt , ex his partim capiuntur , partim occiduntur . 
Hujus vero fossae faciendae quae sit ratio , quae figura , quae altitudo , quique introitus aliunde scietis ; nunc pergo explicare , quam in genere elephantorum matres caros pullos suos habeant . 
Cum enim in foveam pullum suum incidisse mater perspexisset , ne minimam quidem moram interposuit , nec ejus cursum ulla ad pullum consequendum segnitia tardavit , quin vehementi dolore adfecta , quanto maxime posset incitato incursu , in delapsum pullum praeceps ageretur , amboque eodem casu morte occumberent ; cum hic quidem materno pondere pressus contereretur ; illa vero praecipitata caput diffringeret . 
Risu igitur digni sunt , qui , utrum naturalis sit amor parentum in filios dubitant . 
Vituli marini primum in arido foetus suos pariunt , deinde in lucem editos paulatim cum in humidiora loca subducunt , ut mare degustent , tum in aridum natalem locum reducunt ; inde rursus in mare deducunt , et quam mox educuant : et cum id saepe fecerunt , aptos tandem ad natandum efficiunt . 
Facile autem ad vitam in mari degendam adsuescunt , partim doctrina instituti , partim natura ad mores et sedes maternas amandas inpulsi . 
Aquila violentum et avarum animal raptu vivit , et carnes appetit ; nam lepores , hinnulos , anseres ex cohorte , et alia pleraque rapit . 
Una tantum ex aquilarum genere , quae Jovis appellatur , carnes non attingit ; sed ad victum ei herba satis est ; et quamvis Pythagoram Samium non audivit , nullam tamen animantem edit . 
Phalangium vel solo contactu , et sine magno dolore , ut audio , interimit . 
Aspidis quoque morsum lenissimum esse Cleopatra experta est , cum , adventante Augusto , quaenam sine acerbo doloris sensu mors esset , in convivio de circumstantibus exquirens , eam quae gladio inferretur , doloribus refertam esse , ex iis qui aliquod vulnus accepissent , reperiebat ; acerbam autem ex venenis et laboriosam ; convulsionem enim facere , et stomacho et cordi dolorem inurere ; eam vero , quae aspidis morsu adferretur , lenem , et , ut juxta Homerum dicam , ? 
, imbecillem , esse . 
Sed vel solo tactu interdum interimit , et adflatu quoque , ut et centrites , et rubeta . 
Vullpem terrenam animal fraudulentum esse existimas , a marinae vulpis machinationes atque solertiam ad declinandas insidias etiam audi . 
Principio enim ad hamum omnino non accedit : aut si hunc devorarit , statim se tanquam vestem invertens , interiora sua educit , et ad hunc modum ferrum expellit . 
Ut hominum illecebrae quaedam amoris esse dicuntur , sic ranae amatorium quiddam in voce usurpant ; etenim quemadmodum homo amans lascivam cantiunculam cantitare solet , sic suae cujusdam emissione vocis , quam ololyginem vocant , coitus significationem mas feminae dat . 
Cum eam autem allexerit , ambo noctem , quod in aqua non queant coire , expectant ; interdiu vero in terra venereo complexu implicari horrent , at noctu in magna securitate veneri dant operam . 
Cum vocalius quiddam , quam sint solitae , sonant , pluviae adventum denunciant . 
Si quis torpedinem attigerit , manum tangentis adfectu , quem nomen ejus declarat , torpore affici , etiamnum puer a matre frequenter audivi . 
Praeterea a viris peritis accepi , illum , qui rete , in quo fuerit capta , attigerit , omnino passurum torporem . 
Item si quis eam vivam in vas imposuerit , et marinam aquam infuderit , siquidem gravida fuerit , pariet suo tempore ; eam deinde aquam , si ex vase in hominis aut manum aut pedem infuderit , membra haec non dubitanter obtorpescunt . 
Non eandem vim ad plagas et morsus semper habent animalia ; sed saepe propter causas quasdam moruss acerbitas intenditur . 
Nam , gustata vipera , vespa longe morus infestior est . 
Musca item , cum ejusmodi quippiam attigerit , acriores morsus infert , et dolorem majorem facit . 
Aspidis morsus , si ranam comederit , insanabilis omnino fit . 
Canis si incolumis momorderit , vulnus quidem infert et dolorem inurit ; sin rabiosus plagam inflixerit , perniciem molitur : primo enim aquae metum injicit ; et si quis etiam satis bene et mediocriter se habere videatur , rursus tamen repetente malo , dolet vehementer , et latrat , denique moritur . 
Cum vestem , quam rabidus canis lacerasset , sarcinatrix mordicus , ut eam extenderet , tenuisset , in rabiem acta periit . 
Jejuni hominis morsus acerbior est , atque ad sanandum difficilior . 
Scythae dicuntur Scythico , quo sagittas oblinunt , humanam saniem , innantem scilicet sanguini , et ab eo separatam admiscere : cujus rei testis locuples est Theophrastus . 
Ineunte vere , cum senectutem serpens exuerit , tum etiam oculorum caliginem , et visus hebetudinem , tanquam oculorum senectutem , abjicit ; foeniculo enim oculos acuens et fricans , eo morbo liberatur : hieme vero caecutit , latitans in occulto et tenebris . 
Praestricium igitur frigore serpentium visum calefaicens foeniculum purgat , atque acutiorem efficit . 
Alcyones se gravidas sentientes nidum ad excipiendos pullos machinantur , ad quem non lutum ei opus est , non tectum , et domus , ut hirundini ; quae cum hospes non vocata adventat , tum matutino tempore cantu molesta importuno suavissimum somnum interrumpit . 
At neque corpore tantum alcyones in aperto ac libero mari ad nidi structuram legendis contexendisque acus spinis incumbunt , sed ineffabili etiam vi ingenii solertiaeque proposistum perficiunt . 
Spinas enim partim rectas , partim obliquas , ut mulieres ad textrinam eruditae subtegmini stamen intertexunt ; et rotundum paulatim , non omnino tamen , sed oblongum et sinuosum , instar nassae cujusdam , efficiunt . 
Perfectum in mare deferunt , ubi fluitans ab incursantibus undis earum opus probatur ; tum partes , quas aqua incidens ostendit non firmas esse , resarciant . 
Cetera , quae recte connexa junctaque sunt , neque si percutias saxo rumpi , neque ferro discindi possunt , non magis quam lineus ille thorax , quem Minervae Lindiae consecrasse Amasis dicitur . 
Os vero nidi non plane conspicuum , et aliis omnibus inaccessum , solam illam suscipere potest ; neque per id ipsum quicquam ex mari intro influit , adeo subtiliter constructum est . 
Ibidem undis circumlata alcyon , ut ferunt , pullos nutrit . 
Proxime Nilum herba nascitur , quae non sine causa lukoktonos appellatur , quod eam lupus calcans convulsionibus moritur . 
Propterea Aegyptiorum illi , qui hoc animal venerantur , in terras suas ejusmodi herbam importari prohibent . 
Si quae gallinacei generis ales in vinum illapsa et suffocata fuerit , nullum ex ea vitium vino contrahitur , neque aliquid mali in domo exoritur ; in aquam vero delapsa , tum ipsam reddit foetidam tum aerem putido replet odore . 
At stellio sive in aqua , sive in vino suffocetur , nihil officit . 
Oleum vero , si in id illabatur , et in eo exstinguatur , gravi odore infiti ; et qui de illo gustarit , pediculis scatebit . 
Cervini cornu suffimento serpentes fugari manifestum est . 
Est et fluvius , nomine Pontus , in Sintica et Paeonica regione , ut Aristoteles ait , in quo lapis invenitur , cujus suffitu serpentes pelluntur , atque hujusmodi vim lapidis prodit : si quis aqua perfuderit , incendio conflagrat ; sin ardentme flabello incendere velis , restinguitur ; atque ejus suffimentum odorem bitumien tetriorem emittit . 
His autem de ipso proditis etiam Nicander consentit . 
Pharus insula olim ( ut testantur Aegyptii ) multis diversisque serpentibus plena erat . 
Et cum Thonis Aegyptiorum rex custodiendam accepisset Helenam Jovis filiam a Menelao per superiora Africae circa Aegyptum et Aethiopiam oberrante , inque ejus amorem incidisset , et vim illi inferre conaretur ; fama est illam metu perculsam uxori Thonidis Polydamnae rem omnem aperuisse : Polydamnam vero et metuentem ne propter formam sibi aliquando praeferretur Helena , et simul miserantem , in Pharum eam exposuisse , et donavisse herbam serpentibus illic abundantibus adversariam ; cujus sensus , ut ferunt , quam primum perceptus est a serpentibus , illi passim in terram se abdiderunt ; Helena vero herbam plantavit , quae cum comprehendisset , suo tempore semen serpentibus inimicum protulit , et helenium , ut harum rerum periti asserunt , appellata est , et in Pharo provenit . 
Stellae marinae molli crusta intectae , et ostreis tam crudeliter inimicae sunt , ut haec ipsa exedant et conficiant . 
Ratio insidiarum , quas eis moliuntur , ejusmodi est : Cum testacea suas patefaciunt conchas , cum vel refrigeratione egent , vel ut aliquid pertinens ad victum incidat ; eae uno de suis sive cruribus sive radiis , intra testas ostrei hiantes insito , eas claudi prohibentes carne explentur . 
Et de stellarum quidem marinarum proprietate hoc dictum nobis sit . 
Hydram Lernaeam , Herculis certamen , decantent poetae , et veterum fabularum auctores , quorum et numero est Hecataeus historicus . 
Chimaerae naturam tricipitis canat Homerus ; quod monstrum Lyciorum rex Amisodarus , varium et invictum , ad perniciem multorum aluisse dicitur . 
Has profecto fabulis adnumerandas duxerim . 
Amphisbaena autem serpens duo habet capita , alterum in anteriori parte , alterum in posteriori ; cum enim aliquo necesse habet progredi , caudae loco alterum ponit , altero pro capite utitur ; tum rursus si ei retro sit opus cedere , capitibus contra quam prius utitur . 
E genere ranarum quaedam piscatrix appellatur , nomen ex rebus quas molitur trahens . 
Haec ante oculos quasdam pisciculorum capiendorum illecebras habet , longulos nimirum pilos , sive appendices quasdam , quorum extrema asperis globulis praepilantur . 
Hos sibi conscia a natura comparatos esse , dandae ansae ad illiciendos in escam pisces , sese in turbidissima et referta limo loca abdit , atque illic ibidem silentio delitescens porrigit pilos et praetendit . 
Parvuli igitur pisciculi ad eos adnatant , et extremum , quod praepilatum est , escam esse putant ; ea vero in abstrusis insidiis manens , ubi illos propius accessisse perceperit , pilos ad se subducit ( subducuntur enim occultis et abditis quibusdam viis ) pisciculi autem , qui helluatione et liguritione allecti proxime accesserint , comprehenduntur , et ei esca fiunt . 
Locusta ideo inimicitias cum polypo graves habet , quod hic , cum illius brachia circumplexus fuerit , aculeis , quos in dorso insitos habet , contemptis , illam ipsam circumplicans suffocat ; cujus sane rei haud inscia locusta a polypo refugit . 
Locusta autem natare solet , et cum nullius rei metu adficitur , tum anteversus progreditur , obliquatis in latera cornibus , ut ne aqua contra natationem veniens reprimat cornua , et inde ultra progredi prohibeatur ; sin fugit et retrocedit , tum penitus demittit sua cornua , idque ideo ut , tanquam remis navigans et prpellens sese navigii instar , multum provehatur . 
Quod si locusta inter se pugnant , erectis cornibus , veluti arietes , insurgentes frontes conserunt . 
De pugna vero inter locustam et muraenam in superioribus egi . 
Serpentes valide abigit nepeta irriguis gaudens locis et agnos . 
In Atheniensium thesmophoriis Atticae mulieres agni foliis cubilia substernunt ; quae et serpentibus sit infesta , et simul existimetur ab appetitione veneris prohibere , unde nomen traxisse videtur . 
Herbam etiam libanotida nuncupatam serpentes extimescunt . 
Thelyphonum herbam Theophrastus narrat , si eam scorpii dorso imponas , hunc statim perire . 
Idemque adfert eundem ad inegritatem valetudinis restitui , si eum candido elleboro conspergas : atque equidem thelyphonuym probo , non item elleborum ; quod sane homines diligam , at scorpios oderim . 
Callimachus etiam canit in terra Trachinia arborem nomine smilum nasci , ad quam appropinquantia , et eam modo contingentia reptilia pereant . 
Suis carmne suavitate inter ceteras praestare vetus persuasio est . 
Hoc quidem experientia non obscure constat , si quando sus salamandram comederit , ipsum extra periculum esse ; eos autem , qui suis illius carnibus vescantur , perire . 
Euphrates , qui inter Parthos et Syros intermedius fluit , qua in re longe ceteris fluminibus praestet alias dicam ; jam nunc de eo ipso , quod Parthi et Syri non ignorant , quodque ab hoc instituto sermone non abhorre , agam . 
Ad primos ortus hujus fluminis quaedam serpentes nascuntur , hominibus externis , non item indigenus , inimicissimae ; atque usque eo infestae , ut eos advenientes morte mulctent . 
Cum leo ingreditur , nec recta iter facit , nec simplex ponit vestigium , sed varium imprimit et multiplex ; modo enim progreditur , modo regreditur ; tum rursus procedit , idemque vicissim retro commeat ; ac rursus pergit , et sic viam obliterat , ut ne venatores ejus vestigia sequi , et lustrum , ubi cum suis catulis habitat , facile reperire possint : id quod divino munere proprium naturae leonum donatum est . 
Bonus et peritus pastor , ut oves et capras amat , sic odit singultum . 
Is quidem et homini frequens est , et pecori ex repletione accidit . 
Itaque contra riam huic adfectui herbam circa stabula pastores serunt , hoc malum amolientem . 
Ejus vim experti hominibus quoque eandem adversus singultum salutarem esse ferunt . 
( Alysson.)Hyoscyamum et opon ( succcum papaveris ) collecturi circumfodiunt ita ut commoveant luxentque radices , non suis tamen ipsi manibus evellunt ; sed volucrem aliquam captam vel emptam altero crure alligant herbae , quam illa deinde irrequieto motu suo evellit . 
Utraque autem utilis est ad remedia hominibus . 
Nisi autem aliquis ita extraxerit , frustra habet , quod se bene et adversus ileum thesauri instar accepisse putat . 
Abrotoni remedia cum alia , tum ad expurgandum pulmonem , et facilem reddendam spirationem , non est hujus loci explciare . 
Idem adversatur lumbrico , noxio animali , eumque interimit : qui amplius auctus etiam fera nominatur , et innascitur interaneis , et inter hominis morbos numeratur , eosque gravissimos ope mortali incurabiles ; ad quod persuadendum vel Hippys Rheginus scriptor idoneus fuerit . 
Mulier quaedam , inquit ille , ex lumbrico laborans , cum de ejus curatione peritissimi etiam medici desperassent , Epidaurum profecta , Diis , ab hoc malo ut liberaretur , supplicabat . 
Et cum deus aes abesset , sacerdotes eam eo in loco , ubi Deus mederi supplicibus solebat , quiescere primum jusserunt ; et dum mulier quiesceret , illi quidem subministrantes deo ea , quae sanatinem adlatura videbantur , fecerunt ; tunc , capite ejus resecto , unus eorum , manu immissa in ventrem , lumbricum , feram sane ingentem , exemit ; caput vero in suum locum et pristinuam harmoniam reponere conantes , id praestare non possunt . 
Interim Deus revertitur , illisque increpatis , quod rem supra artem et vim humanam aggressi fuissent , ipse vi divina et ineffabili et caput suo corpori , et mulierem restituit . 
Tantum , o rex et amantissime inter omnes Deos humani generis Aesculapi , tua sapientia pollet , cui ego , si abrotonum comparare ausim , insaniam : volui autem hoc beneficentiae tuae et mirificae medendi artis testimonium praedicare , facultatis abrotoni herbae occasione invitatus , quam similiter tuum esse munus non est dubitandum . 
Nautilus e genere polyporum concha una praeditus est . 
Is cum ex ima maris sede ad summam aquam effertur , invertit concham deorsum versus , ut ne hausta aqua rursus demergatur ; ubi vero ad summum aequoris pervenit , et mare ab adversa tempestate conquiescit , supinam concham vertit . 
Hac enim tanquam scapha navigatioen fertur ; et duo brachia in utrumque latus demissa sensim atque moderate movens remigat , dmesticamque et nativam navem propellit : quod si ventus flat , brachia , quae tanquam remos prius longe lateque porrigebat , gubernacula constituit : at quae ceterorum brachiorum media est membranula pertenuis , ea passa et intenta pro velo utitur , et hoc pacto sine metu navigat . 
Sin quippiam a valentioribus belluis metuit , se demergens concham aqua complet , et simul ex pondere in profundum delabens sese occultat , atque ita hostem effugit ; post ubi a belluis incolumis evasit , de imo maris gurgite se extollens rursus per summum mare navigat : unde nomen habet . 
Ad passus trecentos hominibus ajunt exploratam esse maris altitudinem , nec ultra . 
An vero in profunditate reliqua et inferiore pisces adhuc aut belluae tantum deGraeci appellant ; v neutrum ex his animalibus , sed daemones tantum marini , et fluidae rerum naturae dominus incolant ; neque alius dixit , neque ego id scire satago . 
Piscis aspectu flavus , e genere mugilum , saxa incolere , et simul in iis victitare solet . 
Ejus sane duo in vulgus nomina minime ignota sunt ; alii eum adonin nominant , alii exocoetum , quod extra mare in arido cubet . 
Cum enim est tranquilla et temperata tempestas , is tum in siccum undarum impetu pervectus ad saxa sese exponit , ibidemque libenter et quiete altum somnum capit . 
Cum aliis autem omnibus animalibus pacem se habere novit , aves vero marinas perhorret : quare si earum quaepiam comparuerit , sese vertsat , et tamdiu naturali et saltatorio quodam tripudio saltat , dum de saxo in undam desiliens salutem adeptus fuerit . 
Cum autem mare et terram amicam habeat , ipsum idcirco adonin , quemadmodum mea fert opinio , ii appellarunt , qui hujuscemodi nomen ei imposuerunt , quod Adonidis , qui Cinyrae regis filius fuit , vitam inspexerunt , quem duabus in amore deabus fuisse , alteri marinae , alteri terrestri , fabulantur . 
Unius plantae ramus saepe innascitur et succrescit alienae arbori . 
Causam , cur id fiat , Theophrastus abstrusas rerum naturas perscrutatus affert : aves enim arborum fructum comedentes , posteaque in arboribus considentes , excrementa egerere , semenque in cavernas et fissuras ligni delapsum pluvia irrigatum enasci et pullulare : itaque in oliva ficum , in aliisque alias ingenerari deprehendes . 
In latebris abditae latent maris incolae oves et hepati , et a piscatoribus prepontes nominari solent . 
Hi quidem quanquam natura maximi videantur , tamen ad natandum segnes sunt ; non enim a suis latibulis longe aberrant ; sed circum ea semper volutantur ; infirmioribus vero piscibus adnantibus insidias faciunt . 
Asellus quoque inter eos numerum Aristoteles posuit , qui omnium maxime exortum caniculae extimescit . 
Cantharides , ut prodit Aristoteles , inter tritici segetes , inque populis arboribus et ficis procreantur . 
In cicere nascuntur erucae , in ervo phalangia quaedam : in porro prasocuris dicta . 
Est et suus brassicae vermis , qui ex sede , in qua commoratur crambis nominatur . 
Item malo est , qui saepe hujus arboris fructum perdit : in iis tamen , quae ad generationem adhuc validae sunt , necdum effoetae , iidem vermes ad fructificandum contulerint : id quo modo fiat , alius explicet . 
In qua parte insitam vim habeat , praeclare novit quodque animal ; cujus , et cum insidias facit , et cum se defendit fiducia nititur : Sic gladius piscis pinna ( mandibula) , tanquam gladio , unde nomen traxit , utitur . 
Pastinaca aculeo se tuetur . 
Muraena dentibus eo commodius se defendit , quod eorum praedita sit duplici ordine . 
Incolae domorum mures cum ad cetera omnia timidi et imbecilli habentur , strepitum extimescunt , et mustelae stridentis vocem perhorrent . 
Timidi etiam agrestes . 
Sed domesticis audaciores sunt marini ; qui etsi non magno sunt corpore , inexpuganbili tamen sunt audacia praediti ; quippe qui ad propugnandum duplici confidunt armaturae , praedurae nimirum pelli , et dentium robori . 
Pugnant autem cum gradioribus piscibus et rei piscatoriae peritissimis hominibus . 
Temporum commutationem thynni sentiunt , solstitia praeclare noscunt , nihilque iis ad hanc rem initium deprehenderit , ibi libenter commorantur , et quiete ad vernum aequinoctium permanent : ut Aristoteles tradidit . 
Eosdem altero tantum oculo videre consentit Aeschylus , cum inquit , Sinistrum oculum thynni more applicans . 
Pontum ingredientes ad dextrum latus , unde acrius vident , terram habent ; egredientes vero ad contrarium litus se accommodant , et terram secundum eum oculum , quo clarius vident , habentes natant , atque ita suae incolumitati prospiciunt . 
Paguris crusta rumpitur , et senectutem quemadmodum serpens , sic integumento se ipsi exuunt . 
Id , cum primum a carne abscedere sentiunt , tum huc et illuc tanquam oestro incitati feruntur , pleniorem victum inquirentes , ut tumoris accessione et corporis mole inflati , involucrum suum rumpere possint ; ex quo ubi elapsae sunt , atque se explicaverunt , in sabulo jacent , mortuorum similitudinem speciemque gerentes . 
De nascente autem pelle , etiamnum molli et tenera , maximo afficuntur timore . 
Deinde postquam ex dissolutione se paulatim collegerunt , et quodammodo revixerunt , primum sane ustant sabulum . 
Tamdiu autem timidi sunt , et viribus suis diffidentes , quoad tegumento circumvestiantur ; id simul ut coeptum fuerit conglutinari et solidescere , continuo tegmini tanquam armaturae confidentes , adsunt animis et omittunt timorem . 
Troglodytae natio hominum in subterraneis degit cavernis , atque inde hoc nomen sibi vendicavit . 
Timentur autem a serpentibus , quoniam eos in cibo consumere solent . 
Cum inter se coeunt serpentes , odorem exhalant gravissimum . 
Polypos et osmylos in siccum egressos aestivo tempore ex agro mari vicino , et arboribus frugiferis fructus subripientes ( scandunt enim per truncos , et ramis se implicant ) saepe agricolae et deprehendunt , et pro direptis fructibus poenas ex comprehensis sumunt ; pro commisso enim ab eis furto fructuum dnj ipsos ad epulas adferunt . 
Fusanei ( gregales) pisces marini sapientes sunt ad diligenter penitusque cognoscendam temporum mutationem ; nam ineunte hieme ad vitandam frigorum vim ex natatione conquiescunt , et consistentes ipsa commoraione et quiete aequabiliter et fraterne sese tepefaciunt ; postea verno tempore ingrediuntur longiorra itinera facere , neque modo obviis , sed iis etiam , quos inquisierint et investigarint , cibis pascuntur . 
Echinos marinos viventes obductos testa atque aculeis communitos si quis contriverit , et alia separatim ab aliis fusta in mare abjecerit , haec tamen coitionem iterum inter se faciunt ac connectuntur , et affinem partem recognoscunt , et applicata cohaerescunt , et admiranda quadam atque peculiari naturae vi rursus integrantur . 
Ex animalibus sibi quo plus prolis nascatur , harum rerum curatores et pastores ovium , caprarum et equarum genitalia tempore coitus , repletis multo sale et nitro manibus , perfricant ; unde iis vehementior coitus appetitio exoritur . 
Alii ea pipere et melle , alii nitro perungunt et urticae fructu ; sunt etiam qui smyrnio et nitro eadem illinant . 
Ex ea sane fricatioen foeminae et libidinosiores evadunt , et mares sutinent . 
Ad litora et minime profunda loca et brevia ex cetaceo genere nullum appropinquat , sed in alto et profundo versatur . 
Eximia autem magnitudine existimantur leo , libella , pardalis , physalus , pristes , maltha bellua inexpugnabilis ; procul enim licet compareat , maris procellas et tempestates ciet et agitat : hyaena etiam tum adspectu , tum re ipsa , infelix est navigantibus . 
Porro de canum differentia et robore superius dixi . 
Castorides marinae ad litora et saxa eminentia ululatum diritatis plenum edunt , et gravissimrugiunt ; earum sonitum quicunque audierit , non effugiet , quin paulo post excedat e vita . 
Balaena etiam e mari egressa ad solem se calefacit . 
Phocae circa vesperam magis exeunt , aliquando tamen etiam meridie , et extra mare somnum capiunt . 
Hoc et Homerus noverat , qui in Odyssea Menelaum inducit hoc earum cubile Telemacho et Pisistrato narranem , cum de iis , quae in Pharo acciderant , et marino daemone Proteo ejusque vaticinio verba faceret . 
De mullo nonnihil supra dixi , hic aliud addam . 
Eleusine sacris initiati huic pisci honores habent , cujus rei duplex ratio adfertur ; vel quod is ter anno parit , vel quia mortiferum homini leporem comedit . 
Sed de eodem pisce forte etiam denuo dicemus . 
Loligines , accipitres marini , hirundo pelagia , cum quippiam metuunt , ex mari exilire dicuntur ; ac loligines quidem pinnis suis longissimo et sublimi tractu gregatim more avium efferri ; hirundines vero humilius volant ; accipitres denique paulo supra summam aquam maris tolli solent , ut ad judicandum sit difficile , natentne , an volitent . 
Vagantur pisces atque errant , alii quidem frequentes , similiter atque greges pecorum , vel ordines militum turmatim euntium , vel acies longior quam altior , a fronte nimirum ad tergum porrecta ; alii , ordinibus a fronte ad tergum sigillatim explicatis , cum ornatu proficiscuntur ; alii manipulorum similitudinem speciemque gerunt ; nonnulli velut decuriati ; alii instructis ab uno cornu ad alterum ordinibus natant ; sunt , qui in cavernis se tenent , ibidemque aevum agitant . 
Rei pastoritiae peritos audio , cum an pinguitundiem volunt animalia perducere , cornua eis adimere : ad coitum vero procliviores hircos cum efficere student , horum nares et mentum odorato unguento perunere ; contraque eosdem , mediis caudis lino alligatis , a vehementi coitus appetitione reprimere . 
Aristoteles autem dicit , abortum equam facere , si paulo vehementius fumantis funiculi odorem extinctae lucernae senserit . 
Ut ne canes domestici aufugiant , audio hac machinatione ac solertia retineri : eorum caudam primum arundine , quae butyro sit oblita , dimetiuntur , deinde hanc ejus ad lambendum concedunt ; eo fit , ut postea tanquam ligati permaneant . 
Peculiaris haec etiam in cane natura est , quod non allatrat illum , qui caudam mustelae se cum habens ad eum accedit : oportet autem mustelam , cujus captae absciderit caudam , dimitti vivam . 
Asinum autem negant rudere , lapide ab ejus cauda suspenso . 
Aestivo tempore , cum calor a sole intenditur , et aestus ingravescit , tum elephanti ad calorem frangendum inter se crasso perfunduntur coeno , quo vim caloris depellant ; et haec refrigeratio ipsis gratior est vel umbrosis speluncis , vel arboribus , quae ramorum frequentia eos opacare possent . 
Iidem sagacissime odorantur , et acerrimis sensibus existunt . 
Nam cum ex his partim antegreidentes , partim subsequentes , ordinatim eunt , horum primus narium sagacitate herbam ante pedes suos positam sentiens humanis vestigiis esse transitam , eam evellit , et ei , qui a tergo proximus est , odorandam tradit ; is rursus alteri , qui eum sequitur ; ac deinceps per omnium quasi manus sagaciter contrectatur , quoad ad illum ipsum , qui extremum agmen ducit , perventum fuerit ; is simulac olfecerit , barritum vastum edens quasi signum ad fugam dat . 
Hi tunc in convalles profundas , aut in loca concava et palustria , vel , si minus id concedatur , in nemorosa campestria , ab eo loco iter avertunt ; prorsusque se totos avertunt ab his locis , quacunque frequentes homines iter facere solent , quod ab hominibus , ut animalibus sibi infestissimis , timenat . 
Cum autem eos cetera pabula defecerint , radices effodiunt , quibus pascuntur ; alii interim herbas aut frondes quaerunt ; ex his primus , qui aliquid repererit , regreditur , ut et suos gregales advocet , et in praedae communionem deducat . 
Hieme acerrima , cum mare maxima undarum vtooque tempestate furit , tum a grato et familiari ipsis aequore pisces abhorrentes sfundum petunt . 
Itaque ex ipsis sunt , qui arenas pinnis exaggerent , et his tecti se ipsi tepefaciant ; alii intra saxorum angustias recepti , ibi in protectine a frigore libenter quiescant ; alii in pelagi cavernas abditi atque abstrusi , summam maris inhorrentem vitant , neque enim in mari imo tam ajunt furentes et inflatas , quam in summo tempestates cieri et agitari . 
Ineunte vere , cum coelum serenum est , et dies laeti illucent , et herbae prata convestiunt , plantae virere incipiunt ; tum pisces , maris tranquillitatem et temperiem sentientes , ad extimum ac summum mare efferuntur , vagosque et saltatorios agunt motus , et tanquam peregre redeuntes , prope a continenti natant . 
Haec tria ex minimis evadunt maxima animalia ; ex aquatilibus crocodilus , ex volucribus magna struthio , ex quadrupedibus elephantus . 
Juba rex elephantum Libycum scribit patri suo fuisse , qui multa secula vixisset , nempe qui et per manus traditus fuisset usque ab hujus alta stirpe . 
Et Ptolemaeo Philadelpho Aethiopem elephantum fuisse , qui ad multas aetates vixisset , ex hominum consuetudine simul et institutione mansuetissimum . 
Idem celebrat Indicum elephantum Seleuci , cognomine Nicanoris , qui usque ad Antiochorum imperium vixerit . 
Pisces , qui in mari degere solent prope fluvium aliquem aut lacum , cum vicini ad pariendum fuerint , e mari in illos subeunt , aquam scilicet a ventis et fluctibus quietam cupide amplexantes . 
Tranquillitas enim probe affecta est ad excipiendos piscium partus , eosque damni expertes conservandos : cum alias , tum quod nihil aut parum periculi in his aquis metuendum sit a belluis . 
Hanc enim libertatem et immunitatem flumina et lacus habere solent : atque ideo Euxinus pontus plurimis piscibus abundat , quod non solitus sit belluas procreare ; sicubi autem vitulos marinos ( phocaenas ) profert , et delphinos , minime grandes evadunt ; a ceteris quidem omnibus belluis maleficis pisces ibidem tuti sunt . 
Marinae acus , quae pertenues sunt , et minime tortuosum et sinuosum uterum foetuumque capacem habent , idcirco catulorum suorum non sustinentes incrementum disrumpuntur ; non igitur pariunt catulos , sed expellunt atque ejiciunt . 
Morsuum vestigia tam perparum apparenia aspis imprimit , ut indicia vix acri oculorum acie deprehendantur . 
Cur vero sint tam obscura ignotaque , causam hanc esse audio : Ipsius venenum ad transmittendum est peracutum , mirabilique celeritate ad intima transitionem facit . 
Cum enim haec ipsa morsum effecit , venenum non eminet circa superficiem ; sed sub cutem subiens intra meatus bene penitus subit , atque sic ad intima delabitur , ut nihil extet atque emineat . 
Quare ab Octavianus Cleopatrae mors non facile oculis comprehensa est ; nisi tandem sero admodum ex duobus punctis difficilibus ad videndum animadversis , mortis obscura significatio deprehensa est ; et insuper vestigia aspidis ipsius corporis tractus iis , qui hujusmodi animalium motionis discrimina tenent , manifesta apparuerunt . 
Cum Pompejus Rufus Romae aedilitium munus obiret quinquatriis vel Panathenaicis ut solet in Romano foro fieri , circulator , aliis permultis , qui eandem quam is ipse artem factitarent , adstantibus , ad suam ipsius ostentandam sapientiam , simulque ex artificio suo specimen dandum , aspidem ad brachium admovit , et ex impresso morsu malum exsuxit . 
Cum postea non aquam , quam sibi praeparaverat , exsorbuisset , quod ea esset subducta ( ex insidiis nimirum vas fuerat eversum ) veneno non exhausto neque absterso , secundo post die sine doloris sensus , sensim et pedetentim pernicie veneni illapsa , postquam ejus os sunt gingivae extabuissent , vita privatus est . 
Vigente verno tempore , et efflorescente terra , libidinis ardore bestiae terrenae , aquatiles , et volatiles flagrant . 
Ex piscibus alii frequentia ova , atque alia ex aliis nexa , arenis atterunt ; alii interea cum natant , infinitatem quandam ovorum expellunt atque ejiciunt , quorum non pauca a tergo nantes exsorbent . 
Mares quidem antecedunt , et semen spargunt ; feminae vero sequentes insaturabiliter hiantes atque imminentes explentur , neque aliter inter se coeunt . 
Jam quod piscium quidam sic cum feminis versantur , tanquam cum uxoribus , easque custodiunt , quod etiam ex piscium genere aliqui rivalitate labborant atque obtrectatione , antea dixi . 
Aristoteles , et ante hunc Democritus , et tertius Theophrastus dicit , non aqua salsa , sed dulci ( quae intra salsam continetur ) pisces , qui mare incolunt , ali . 
Idemque , quod propemodum incredibile videtur , ex ipsis operibus confirmare volens Aristoteles , potabilem in omni mari aquam esse , id experimento docet : nam si quis concavum inquit e cera vas tenui opere finxerit , atque in mae demiserit inane , alicunde appensum , ut iterum educere queat , die ac nocte una dulciculo et potabili humore completur . 
Empedocles Agrigentinus aliquam etiam ait culcem , non omnibus notam , in mari aquam esse , qua pisces nutriantur , causamque affert , cur in salso dulcis sit , quam ex ejus scriptis cognosces . 
Mustelum piscem ajunt nunquam Cereris et Proserpinae sacris initiatos edere : non enim , quoniam ore parit , mundum cibum esse . 
Quidam non ipsum ore parere ferunt , sed insidiarum timore perculsum , ut occultet catulos suos , devorare ; deinde cum nihil amplius ab insidiis timet , vivos evomere . 
Itemque mullum nunquam attingunt nec iidem sacerdotes , nec femina Argolicae Junonis sacerdos ; cujus rei causas quodam loco ante me dixisse memini . 
Quomodo vipera mas et muraena coeant , haec mari egrediens , illa ex aliquo prorepens latibulo , supra me exposuisse , memini ; nunc quod superest dicendum . 
Cum proximum est , ut vipera complexu venereo jungatur cum muraena , venenum vomitione ejicit is expellit , ut blandus decorusque sponsus videatur ; postea edito sibilo , tanquam hymenaeo quodam ante nuptias misso , sponsam appellat : atque ubi mutuam veneris libidinem inter se expleverunt , haec quidem ad mae regreditur ; ille vero , exsorpto veneno et recollecto , ad domesticam sedem revertitur . 
Elephantum raro amare ferunt ; quoniam , ut ante dictum est , a libidine temperans sit . 
Audivi sane elephantorum adfectum amatorium admiratione dignum ; quemque audivi , hicce est : Virum venandi elephantos haud imperitum , Alexandrum nomine , ut auctor est Dion cum ab imperatore Romano cum potestate in Mauritaniam ad venandum elephantos ablegatus esset , ex elephantino genere adolescentem formosam , ut elephanti formosi esse possunt vidisse coeuntem cum elephanto similiter et adolescente et pulchro ; alterum vero seniorem , quia hujus sive amator sive maritus esset , ut se spretum vidit , ignominiae loco hoc tulisse : quare acri animo incitatum impetum fecisse , ut nihil propius factum fuerit , quam ut nos , inquit , omnes perderet ; sicque incurrisse in illum formosum rivalem suum , pugnamque edidisse , tanquam eum , qui de amica sibi erepta doloribus aceerrimis premitur : adeoque infestis animis utrumque cum altero pugnam commisisse , ut ex impetu cornibus ambo mutilarentur ; neutrum vero vicisse , quod multis jaculis eos venatores distraxerint , jam enim cornibus mutilos tanquam inutiles capere non dignabantur . 
Hic igitur amatorum elephantorum pugnae aequis semper utrinque viribus decertate finis est impositu . 
At Paridem apud Homerum trahit Menelaus , et loro sub galea constrictum tantum non suffocabat , Et sane vicisset , et praeclaram laudem sibi comparasset Atrei filius , nisi et lorum fuisset ruptum , et istum turpiter atque ignaviter dimicantem Jovis et Diones filia eripuisset , a qua liberatus ille mox cum adultera concubuit . 
Non uno eodemque tempore pisces ad coitum proni sunt ; verum alii verno tempore se ad venerem rumpunt , alii aestivo ad coitum impelluntur , alii autumno amoris flamma conflagrant , complures hieme venereum complexum expetunt . 
Plurime ut semel peperere , deinde toto anno a pariendo conquiescunt ; lupum autem unius anni spatio binos partus edere audio , mullum vero ter singulis annis ventrem ferre , ejus nomine quo Graeci eum triglen nominant significari ajunt . 
Herodotus scribit camelum in posterioribus gerere quatuor femora , et totidem genua , et veretrum inter posteriora crura caudam versus spectare . 
Praeditas esse oves Arabiae caudis insolitis , si cum aliis comparentur , Herodotus scribit . 
Earum autem duo genera ponit ; unum dicit caudas longissimas habere , ut dimetienti non tribus breviores sint cubitis ; quae si trahantur , omnino ad terram atteruntur , et exulcerantur : at pastores ad fabrilem artem instituti plostella fabricantur , quibus impositae caudae sustinentur , quo fit , ut a vulneratione defendantur . 
Alterum genus dicit caudas latas habere , easque ad cubitalem latitudinem extendi . 
Perdices et ardeas hostes suos chochleae agnoscunt , et fuga sibi cavent ; itaque ubi aves illae paskk , nusquam reptantes videris cochleas . 
At qui e chochlearum genere ariones vocantur , naturali quadam calliditate jam dictas aves decipiunt et eludunt . 
Egressi enim e testis suis absque metu paskk ; aves vero ad testas vacuas frustra advolant ; et cum inanes viderint , tanquam inutiles abjiciunt , et se recipiunt alio ; redeunt illi , ad suam quisque domum , et cibo jam satur , et dolo suo incolumis . 
Persarum regem colia Pontici , seu lacerti imitantur ; aestivos dies Susis agentem , hibernos vero Ecbatanis : etenim ad nuncupatam Propontidem , utpote calidam regionem , hiemant ; aestivum autem tempus ad Aegialum agitant , propter molles auras , quas hoc mare eis adflat . 
Coquos peritiores audio , ne mulierumorum ventres inter assandum rumpantur , ora eorum deosculari solere ; atque ita illos permanere integros ajunt . 
Delphinus femina , similiter atque mulier , mammas habet , simul et uberrimo lacte catulos suos lactat . 
Ex aetatum ratione dispositi gregatim natant ; etenim perparvuli etiamnum ex aetate infirmi in prim ordine locantur : hos natantes proximi sequuntur , qui sunt confirmata aetate . 
Nam delphinus cum catulorum suorum amantissimum animal est , tum de iis vehementer metuit ; et custodiae causa tanquam in militari cuneo alii in prima acie , alii secunda , alii tertia constituuntur . 
Natu minimi ante praenatant , post vero hos feminae sequuntur , deinde mares extremum agmen ducentes filiorum et uxorum natationem inspiciunt atque observant . 
Quid ad hos Nestor , bone Homere ? 
quem animus ad instruendas acies principum suae aetatis praestantissimum fuisse . 
Echin ab echidna sexu , non natura , nonnulli differre ajunt , illum marem esse , hanc feminam ; alii etiam natura differre existim ant . 
Et sunt quidem , qui dicant , convulsione illum adfici , quem echis percustodeserit ; non item , quem echidna . 
Alii dicunt hujus album morsum esse , illius lividum . 
Cum morsum inflixt echis , inquit Nicander , duorum dentium vestigia apparent ; cum echidna , plurium . 
Cum venatio elephantorum feliciter processerit , quidnam ad eos mitigandos postquam capti fuerint , moliantur , exponere operae pretium est . 
Primo in sylvam non ita longo intervallo ab ea fossa , ubi comprehensi fuerint , distantem sic eos stricte constrictos funibus trahunt , ut ne permittant quidem , neve hi praecurrant , neve rursus retrahantur ; deinde certo et dimenso spatio horum quemque ad maximam arborem alligantes , ita ut neu in anteriorem partem insilire , neu rursus admodum in posteriorem resilire , nec inferre injuriam , robur frangunt ; postea vero quam eorum domitores iram et duritiam animi tamdiu paulatim molliverunt , quoad pristinae inexpugnabilis feritatis eos ceperit oblivio , de manu cibum sumendum dant . 
Hi necessitate pressi , cum non malitiose jam , tum vero oculis mansuetioribus , quam essent soliti , et tanquam se lassos confitentes intuentur . 
Horum autem , qui sunt aetate robustissimi , vinculis ruptis , cum dentium robore , tum vero promuscide arbores revellunt , aut cum impetu irruentes frangunt , vixque sero admodum partim fame , partim ciborum illecebris , partim stimulis mansuefiunt . 
Dum vero cicurantur , panibus maximis , hordeo , caricis , uvis passis , cepis , alliis , et melle copiose , item junco , palma , hederarum fascibus , et aliis , quibus adsueti fuerint gaudentque , esculentis eos pascunt . 
Qui omnes pisces silentii condemnant , eos mutos affirmantes , ii in eorum natura indocti sunt et rudes ; ne mex iis nonnulli , editis sibilis , strident et grunniunt . 
Lyra enim , chromis , et aper , Aristotele teste , grunniunt ; faber sibilat ; coccys similiter atque avis ei gentilis , unde nomen traxit , vocem emittit . 
In elephanto tametsi maxima corporis moles esse videtur , ex eo tamen nihil esculentum est , nisi promuscis et labra et cornuum medulla . 
Ejus animalis adeps contra venenata valet ; nam si quis eo inungatur , ejusve suffimento expietur , haec ab illo aufugiunt longissime . 
Arabiorum animalium varius color et forma multiplex omnem picturam longe multumque superat ; neque modo magna animalia et generosa , sed etiam ignobilia , ut locustae et serpentes , quae aurei coloris similitudinem speciemque gerunt ; tum pisces etiam magis varios insignes et ornati colore admirabiles sunt spectatu ; tum maris rubri ad Arabiam pertinentis ostrea hujus splendoris expertia haudquaquam sunt , imo vero flammeis illustrata zonis , ea ut dicere varii coloris mixtura ad iridis similitudinem accedere , adeo lineis perpetuo ductu aeque inter se distantibus distinguuntur atque describuntur . 
Insano hominum vel pretio vel sermone celebris est atque illustris margarita , et simul mulierum admirationem habet ; maris rubri foetura etiam haec est , et ad partum deduci ajunt , cum in apertas conchas fulgura adfulserint . 
Bona tempestate et tranquillo mari conchae , hujus genitrices , capiuntur ; quas postquam piscatores comprehenderunt , ab illis margaritam , animorum libidinosorum illecebram , eximunt . 
In maxima concha parvam invenire est , contra in parvamentumam ; alia inanis est ; alia non plus quam unam habet ; aliae multos unones possident , ut sint , qui dicant in una concha viginti procreatos fuisse . 
Inhaeret is carni , paxilli instar . 
Quod si quis ante legitimum pariendi tempus conchas aperuerit , carnem quidem reperiet , hujus autem palmam piscationis non adsequetur . 
Lapillo similis est margarita indurato , et humoris ne minimum quidem in se continet . 
Jam vero qui vendunt , aut emunt , earum pulchritudinem et pretium ex candore et magnitudine aestimant ; et sane hanc artem factitantes plurimi ex eis locupletati fuerunt . 
Nonem illud me fugit , avulsis his lapidibus , quasi redemptionis praemio persoluto , conchas liberas dimitti , iterumque uniones renasci . 
Quod si priusquam margarita eximitur , hujus altrix bestia moriatur , una cum carne putrescere et perire dicitur . 
Suapte natura rotundus et laevis est , probeque circumscripturs . 
Si quem ex eis velis affabre , aliter quam natus est , circumscribere vel expolire , is artificum prodit ; non enim cedit ; sed asper fit , et se fraudibus atque insidiis ad speciem indicat attentari . 
Accipitrem Apollini consecrant Aegyptii , et Oron sua lingua deum appellant , has vero aves mirificas , quas cum Apolline convenientiam habere ajunt ; quod de avibus soli accipitres semper nullo negotio adversos solis radios intuentur , neque intentis oculis sursum versus iter suscipere gravantur , nec divina flamma offenduntur . 
Contra etiam quam ceterae aves supino interdum volatu ferri accipitres quidam observarunt ; quo quidem corporis gestu coelum intuentur , ac rerum inspectorem omnium libere intrepideque adspectant . 
Iidem ipsi serpentibus , et venenatis bestiis , inimicissimi sunt ; nec enim ipsis serpens aut scorpius , ullave alia mala bestia , latere potest . 
Nullas fruges , nec ulla semina , exedunt ; sed carnes vorant , et sanguinem exsorbent , iisdemque suos alunt pullos , et ad libidinem sunt inflammatissimi . 
Os tibiae illorum si ad aurum admoveatur , sic ipsum illecebra quadam mirabili ad se allici ; quemadmodum Heracleotem lapidem sua vi praedicant quasi praestigiis ferrum ad se attrahere . 
Hujus alitis vitam Aegyptii dicunt ad annos usque septingentos pertingere , quibus ego non facile crediderim ; ea autem , quae audivi , refero . 
Homerus accipitrem Apollini et Latonae gratum esse insinuare videtur , ubi de Apolline canit : Ille per Idaeos montes descendere pergit , Accipitri similis celeri , solitoque palumbos Infestare . 
In suo genere scarabaeorum natio feminei sexus quod sit expers , ideo in fimi pilam semen emittit ; quam octo et viginti spatio et volutat , et concalefacit , deinde sequenti die foetum producit . 
Aegyptiorum porro bellatores scarabaeum in annulis insculptum habere solebant , ex eo adumbrante nimirum legislatore , solos omnino mares pro patria bellum gerere oportere , quod sane scarabaeus caret femina . 
Suillum pecus tantopere explendo abdomini deditum est , ut ne propriis quidem suis foetibus parcat , neque ab humano corpore abstineat . 
Quae causa est , cur hujusmodi animal ut impurum et voracissimum apud Aegyptios in summo odio habeatur . 
Contra autem mitiores bestiae , naturae et misericordis et piae participes , praecipuo quodam honore a prudentibus viris solitae sunt adfici . 
Ciconias quidem Aegyptii venerantur , quia senectute adfectos parentes alunt atque honorant . 
Iidemque ipsi idcirco vulpanseribus et upupis honorem habent , quia illi quidem pullos suos amant . 
Hae autem adversus parentes piae sunt . 
Manethonem poro Aegyptium , summa sapientia virum , accepi dicere , eum , qui suillo lacte vescatur , vitiliginibus et lepra oppletum iri ; quos quidem morbos Asiani omnes pessime oderunt . 
Aegyptii vero , quibus persuasissimum est sues soli et lunae inimicissimos esse , semel tantum in anno , cum lunae festos dies agitant , alias vero nunquam , nec huic ipsi , nec cuipiam alii deorum sues sacrificant : quia eos detestabiles ducunt . 
Tum Athenienses in mysteriis jure optimo sues immolant propter perniciem , quam segetibus moliuntur , nam ex spicis saepe illas , quae nondum ad maturitatem pervenerunt , vastant , alias effodiunt . 
Eudoxus vero inquit Aegyptios ab iis immolandis ideo abstinere ; quod posteaquam sementem fecerent , eorum greges ad proterendam et conculcandam frumentorum sationem atque depellendam in altiorem terram et humidiorem inducere soleant , ut hac quasi occasione terra obducatur , nec ab avibus semina consumantur . 
Abstracti elephanti a sedibus consuetis , quamvis vinculis primum et fame , deinde variis cibariorum blandimentis mansuefacti sint , tanta tamen naturalis soli illecebra tenentur , ut ejus memoria illis evanescere nequeat . 
Quare cum horum plerique gravissimo moerore suscepto conficiuntur , tum vero quidam ex his uberrime flentes tantam lachrymarum vim profundunt , ut oculorum sensibus capiantur . 
In naves autem immittuntur , ponte utrinque ramis frondescentibus adumbrato , ad fallenda hujuscemodi animalia ; hoc enim ipsum cum vident , se per terram , quia eis haec mare videndi facultatem adimant , etiam nunc iter facere abritrantur . 
Sunt autem loca maris brevia et vadosa circa litus regionis , unde eis solvendum est : ita ut per pontem , quo diximus modo obumbratum , belluas in naves onerarias aliquatenus distantes traudci opus sit . 
Aries sex hibernos menses , ut audio , in laevum laus jacens quietem capit , et somno fruitur : contraque ab aequinoctio verno in dextrum incumbens somnum capit . 
ad utrumque igitur aequinoctium ipsam aries mutat cubandi rationem . 
Aegyptii Syenitae sacros pisces pagros ducunt , atque Elephantinem sic nuncupatam incolentes maeotas pisces . 
Causa vero cur hujusmodi piscium genus hanc apud eos populos venerationem habet , et magnam religionem possideat , ex eo profecta est ; quod advenantem Nilum hi praecurrentes futuram aquam praenunciant , et mirifica quadam vi ejus accessionem praesentientes ex sua antecessione suspensas agiorum mentes optima spe recreant . 
Idcirco etiam eo honore illos adficiunt , quia ajunt eos nullum sui generis piscem comedere . 
In mari rubro aliae etiam conchae nascuntur , quae testas non laeves , sed concavas et secturis distinctas habent ; item labra sunt acuta , quae cum coeunt , inter se sic alterno incursu conjunguntur , ut tanquam duarum serrarum coeuntium dentes videantur inter se convvenire . 
Unde fit , ut si piscatoris natantis quamcunque partem , etiamsi sub eam os subest , mordicus apprehenderint , amputent , et similiter si articuli locum comprehenderint ; neque id mirum ; cum tanta sit marginum acies . 
Crocodilorum colentes Ombitae , Aegypti populus , sic hos venerantur , quemadmodum nos deos Olympios colimus . 
A crocodilis suos liberos rapi , quod saepe contigit , gaudent ; et matres miserorum infantum ex eo magnam laetitiam voluptatemque capiunt , et simul manifice et ample de se sentiunt , quae nimirum deo cibaria pepererint . 
Contra Apollonopolitae , pars Tentyritarum , sagenis captos a perseis ( quae arbores indigenae sunt ) sublimes suspendunt ; atque eos primum flebiliter gementes permultis Veribus adfligunt , deinde iis concisis vescuntur . 
Sexaginta dies ( ut narrant Aegyptii ) ventrem ferunt , et ova totidem ex sese pariunt , totidemque dies haec fovent . 
Sexaginta vertebras in spina habent , quam totidem nervis alligatam esse ferunt . 
Curatio partus ab eisdem sexaginta diebus peragitur ; annos vivunt sexaginta , totidem dentes possident , totidem quotannis dies sine ullo cibo in latibulis quiescunt . 
Cum Ombitis vero familiariter degunt crocodili , iisque vocantibus parent , et nutriuntur in lacubus ab Ombitis idcirco factis ; idemque ipsis hostiarum capita ( a quibus gustandis Ombitae abstinent ) comedenda objiciunt , crocodili vero circum ea saltant . 
Apollonopolitae vero ejusmodi bestiam oderunt , quod dicant Typhonem ejus formam induisse ; alii non ob eam causam , sed quod Psammythi regis , justissimi viri , filiam crocodilus rapuerit , ejus cladis recordatione etiam posteros universam eorum nationem odisse . 
Vaccaei , genus Hesperis , ex aliquo morbo mortuos , ut muliebriter et ignaviter defunctos , ad notandam mortis ignominiam igni cremant ; eos vero , qui in bello morte occubuerunt , ut viros bonos et fortes , et eximia virtute ornatos , vulturibus devorandos objiciunt , quod eas aves sacras existiment . 
Romulus in Palatino colle cum a duodecim vulturibus visis optima auguria consecutus esset , ad rei memoriam principes Romanos totidem ministros , quot aves perspexisset , virgis antecedere jussit . 
Ejusmodi volucres Junoni sacras Aegyptii ducunt ; atque earum pennis Isidis caput , et vestibulorum fastigia ornant . 
Sed de hac alite plura etiam alibi dixi . 
In Copto , Aegyptia urbe , et magna conficiendorum aliorum sacrorum religione Isim Aegyptii colunt , et vero eodem cultu hanc ipsam venerantur , quo aut conjuges , aut liberi , aut fratres a lugentibus afficiuntur . 
Ubi Isis hanc religionem possidet , ibi acerrimi ad pestiferum vulnus inferendum scorpii maximi versantur , qui ut percustodeserunt , statim interfidiunt ; ad quorum vitationem omne cautionis genus Aegyptii adhibent , sexcentaque machinamenta moliuntur : verumtamen lugentes ad Isidis fanum mulieres , humi cubantes , pedibus incedentes nudis , et tantum non calcantes scorpios , illaesae incolumesque permanent . 
Porro iidem Coptitae capras feras feminas consecrant , et religiose colunt , easdemque Isidi in amore et deliciis esse existim ant ; mares autem immolant . 
Crocodilus ( ut haec etiam reliquis supra de eodem dictis , quae insuper audivi , addam) natura timidus , improbus , malitiosus , fallax , cum ad rapinas faciendas , tum ad comparandas insidias acerrimus , et promptissimus existit ; omnem vero strepitum perhorrescit , humanam vocem contentiorem extimescit , atque eos , a quibus paulo confidentius invaditur , reformidat . 
Tentyritae igitur , sic nuncupati Aegyptii , qua ex parte comprehensibilis , atque expugnabilis sit , intelligunt : maxime autem vulneratur oculos , vel axillas vel etiam ventrem ictus ; contra vero tergum et cauda ab omni ictu invicta ideo existunt , quod tecta sint , et quasi armata corticis squammarumque robore , testis validis aut conchis haud dissimilium . 
Ii igitur , quos modo dixi , populi eos comprehendere soliti , tam studiose iis ipsis inimico infensoque animo sunt , ut illic fluvius a crocodilis tantopere conquiescat et liber sit , ut fidenter ibidem natatio , et inter natandum lusus , exerceri possit . 
Non item in Ombitis , vel Coptitis , vel Arsenoitis tutum est aut pedes lavare , aut aquam haurire ; sed neque in ripis inambulare , nisi summa cautione , liberum est . 
Accipitres Tentyritae sanctissime colunt ; contra eos Coptitae , ut crocodilorum hostes , odio adducti saepe in crucem agunt . 
Porro hi ob similitudinem , quam cum aqua crocodilis esse adfirmant , hos divino honore adficiunt ; alii autem accipitrum genus adorant , propter comparationem , quam cum igne iis esse adfirmant ; atque hostium rei testimonium adferunt , quod similiter atque ignis hi veloces et violenti sint , tum etiam aquam simul cum igne existere non posse ajunt , atque haec Aegyptii lugentes narrant . 
Ultra Oasin Aegypti solitudo maxima ad septem iter extenditur . 
Eam excipit reio , quam Cynoprosopi homines incolunt , in via Aethiopiam versus . 
Vivunt illi caprearum et bublaidum venatu . 
Adspectus eis niger , caput et dentes canis ; quod animal cum referant , non absurda eorum hoc in loco existimanda est mentio . 
Nam et sermonis usu carent , et acuto quodam stridore sonant , barbam infra supraque os gerunt draconum quadam similitudine , manus eorum validis et acutissimis unguibus armantur , corpusque omne hirsutum est instar canum . 
Sunt autem pernicissimi , et aquas regionis norunt , atque eam ob causam difficiles captu . 
Lupi collum in eas brevitatis angustias compressum est , ut contorqueri retroque versari non queat ; et si retro velit aspicere , totum se retorquent , necesse est . 
Acutissimo praeditus est visu , quippe etiam noctu , vel luna ipsa silente , videt ; et tametsi omnibus tenebrae offunduntur , non huic tamenlux eripitur . 
Hinc lukophos , sive diluculum , id temporis appellatur , cum lucem is solus naturae munere oculis perceptam habet . 
Et vero Homerus Il . 
. 
mihi vocare videtur id tempus , cum jam tunc cernens lupus se in viam dat , amphiluken nukta , sive crepusculum . 
Jam porro lycabanta idcirco annum nominari existimant , quod erga lupum sol amorem habeat . 
tum eo Apollinem delectari ajunt , quia hic ex Latona in lupae speciem similitudinemque conversa editus in lucem , et susceptus fuisse feratur ; cujus sane rei Homerus meminit , cum Apollinem nominat Lycogenem ; eamque ob rem lupi simulacrum in Delphico templo ad designandum partum Latonae , ex aere excitatum esse audivi . 
Alii non id propterea ibidem positum esse dicunt : sed donaria ex templo cum expilata direptaque fuissent , eademque a sacrilegis defossa , lupus indicavit , cum intra templum ingressus prophetarum quempiam , sacram illius vestem mordicus comprehendens , traxit ad locum usque , in quem donaria occultata fuissent ; deinde anterioribus pedibus eum ipsum locum effodit . 
In Aegypti vico , Chusus nuncupato , non modo quidem , sed certe eleganti , qui in Hermopolitanam praefecturam censetur , Venerem colunt , quam Uraniam appellant . 
Atque vaccam etiam ideo venerantur , quia affinitatem et convenientiam cum dea ipsa habere existimetur . 
Etenim hujuscemodi bestia tantopere ad Venerem incitata est , et appetit eam , magis quam mas ; ut cum maris mugitum audit , coitus appetitut vehementissimo commoveatur et exardescat ; atque adeo , sicut harum rerum experientes confirmant , taurum a triginta stadiis ipso mugitu amatoriam significationem , quasi tesseram Veneris dantem , exaudiat . 
Itemque Isim bubulis cornibus Aegyptii et fingunt et pingunt . 
Busiritae , Abydus Aegyptia et Lycopolis idcirco tubae sonitum detestantur , quod ab asino rudente ejus clangor dissimilitudinem non habet . 
Et simul eis , qui Seerapidis religionem observant , odio est asinus ; cujus rei non ignarus Ochus Perses Apim quidem interfecit , asinum autem et consecravit , et coli jussit , Aegyptios ut summo dolore adficeret . 
Sed is sane tanti sceleris sacro bovi persolvit poenas , nec primus ejusmodi sacrileigum commiserat . 
Et vero etiam , quos modo commemoravi Serapidis colentes , ex eo orygem male oderunt , quod ad solis exortum conversus , sicut Aegyptii ferunt , alvum dejiciat . 
Pythagorei de animalibus solum asinum adferunt ad harmoniam non factum esse , proinde absurdam bestiam nullo sensu ad lyrae sonum adfici . 
Insuper quidam Typhoni gratum fuisse dicunt hoc jumentum . 
Et hanc quoque odii , quod sustinet , causam acceder putant , quod cum populi praedicti omnes foecundas alibintes colant , asinus minime foecundus nullo in honore merito sit : certe geminos asinam ex sese peperisse , non facile quenquam meminisse ferunt . 
Illam ibidis etiam vim Aegyptiorum libris accepi ; eam nimirum , cum in pennas , quae sub pectus existunt , collum et jp abdiderit , cordis figuram exprimere . 
Quod vero animalibus omnibus , quae homini et fructibus sunt perniciosa , infestissime sint hae aves , jam supra commemoravi . 
Eandem Aegyptii ferunt ore coire , et parere itidem . 
Dicunt praeterea , quod mihi non facile persuadent , eos , qui praeparandis ut inveterentur ( vel ad reservandum condiantur ) bestiarum cadaveribus praesunt , ibidis intestinum sex et onaginta cubitorum esse adfirmare ; ipsam autem in lunae defectione connivere , donec aucto rursus splendore fulgeat . 
Cruribus ad cubiti spatium distentis eam incedere ajunt : et Mercurio sermonis pareni idcirco in amore esse , quod orationis speciem similitudinemque gerat : namque pennae in ejus alis nigrae cum tacito adhuc et nondum emisso sermone comparari queunt ; prolatae vero orationi , quae jam auditur , intimorum sensuum enunciatrici et interpeti candidae possunt conferri . 
Dixi etiam eam longissimae vitae , ut refert Apion , atque in eamem Hermopolis sacerdotes testes citat , qui immortalem ipsi ibin ostenderint ; sed hoc et Apion procul a vero abesse judicat , et ego similiter ab omni ratione abhorrere existimo , etiamsi ille secus judicasset . 
Est autem calidissima natura , utpote quae et plurima et pessima , serpentes nempe et scorpios devora ; atque ex his partim facile et calore , quo permulto abundat , exterit et concoquit , parsm nullo negotio excrementa excernit atque expellit . 
Aegritudine perraro adficitur . 
In quidlibet vel sordidissimum quamvis immittit rostrum , ut quippiam illic inquirat ; ex inquisitione tamen cibi , cum se quieti tradit , cubile lavat et purgat . 
In palmis ad evitandas feles nidificat ; non enim facile in palma , ob eminentem et cultellatum trunci corticem eae saepe repulsae et rejectae , sursum correpere possunt . 
De cynocephalis mihi etiam illa veniunt in mentem explicare . 
Si esculenta testaceis involucris circumvestita reperiant , cujusmodi sunt amygdala , glandes , nuces , frangere et nucleos eximere solent ; praeclare intelligentes intima quidem esculenta esse , extima vero rejici oportere . 
Vini item potione uti non recusant : atque etiam carnibus vel elixis vel assis exsaturantur , et his quidem suaviter apparatis magna delectatione adficiuntur ; contra ex non accurate elixis valde offenduntur . 
Veste induti , parcunt ei ; et alia , quae supra exposui , faciunt . 
Quod si eorum catulos etiamnum perparvulos ad mulieris ubera admoveas , tanquam pueruli lac exsugunt . 
Aspidis genus thermuthin Aegyptii nominant , quam sacram esse ajunt , et summa religione colunt ; itaque ea Isidis simulacra , tanquam regio quodam diademate , coronant . 
Eandem in perniciem hominum natam esse negant ; enimvero comminiscuntur eam probis parcere , contra vero impiis necem adferre . 
Quod sit ita est , justitiam universi dixeris hanc feram honorare , ut quae acrimonia intellectus bonum a malo discernat , et tanquam illius ministra ac vindex in malos animadvertat . 
Addunt alii Isidem sceleratissimis hominum eam immittere . 
Hanc quoque solam in hoc genere immortalem esse Aegyptii referunt , qui aspidum genus in sedecim species dividunt . 
In sacris igitur aedibus ad unumquemque angulum subterranea sacella exaedificant , ubi thermuthin collocant , et bubulum adipem edendum intervallis quibusdam ei objiciunt . 
Ad notionem avium periti spinum avem dicunt ex spinis , ubi vivit , nomen traxisse . 
Haec cum non sit a Musis aversa , splendide canora est . 
Quod si , sicut Aristoteles ait , spini et aegithali aegithi sanguinem in eodem vase permisceas , et simul temperes , non coire nec commisceri possunt . 
Spinum sacrum esse ajunt geniis , qui praesunt hominibus itinera ingredientibus . 
Turturem avem esse castam , externique et alieni conjugii minime avidam , sed cum sua tantum misceri , quacum societatem primum inierit conjuge , superius dixi . 
Ceu audio ab iis , qui hujusmodi rerum cognitionem scrutantur , turtures etiam albas non raro apparere , easdemque cum Veneri et Cereri , tum vero Parcis et Furiis , sacras esse . 
Apparent aliquando , sicut dicit Alexander Myndius , albae hirundines . 
Ceu in Alexandri filii Pyrrhi tabernaculo nidificans hirundo rerum actionem , quam susciperet , parum laudabilem non feliciter eventuram esse significavit . 
Et item Antiocho altera nidum in ejus tentorio construens , quae ei male casura essent , pronunciavit ; contra enim Medos profectus , non revertit ad Syros , sed de praecipitio se dejecit ; quippe qui rem minime laudabilem quoque aggressus esset . 
Dionysio primum arcem relinquenti hirundines , quae in ea nidificarant , simul avolantes reditum praemonstrarunt . 
Hirundinum genus diis penatibus , et Veneri , quae ipsa quoque e numero penatium est , carum esse dicitur . 
Perdices ad incubandum loca frutic v et aliter densa quaerunt , ubi ova occultant , ut rorem , imbrem , et omnem ab eis humiditatem avertant . 
Nam si forte humectentur , nisi mater statim incubitu suo ea denuo concalefaciat , infoecunda redduntur . 
Parit autem uno tempore ad quindecim ova . 
Paphlagoniae perdicum cor geminum reperiri Theophrastus alicubi prodidit . 
Jovem et Latonam hac ave delectari alii etiam referunt . 
De cygnis supra etiam dictum est , et quae illic omissa sunt , nunc adjicientur . 
In mari Africo Aristoteles ait olorum gregem interdum apparere ; et cantum , tanquam ex choro quodam consonanti , suavem quidem , at lugubrem , et velut ad misericordiam inclinantem , a praeternavigantibus exaudiri ; et ab illa modulatione nonnullos visos extinctos . 
Fontes , lacus , paludes , aliave loca aquis redundantia incolere solent , ubi earum rerum periti ducunt eos musicas ratioines exercere . 
Accedenti ad seriam actionem homini occurrentem noctuam inauspicatam significationem dare ajunt . 
Cui quidem rei testimonio fuit Pyrrhus Epirotarum rex , in cujus noctu recta argos proficiscentis hasta , quam erectam insidens equo ferebat , haec avis se collcavit , neque ab ea discessit , infaustum ei satellitium praestans ; nam Argos ingressus valde ingloria atque ignobili mort occubuit . 
Appellatur mihi Homerus quoque praeclare intellexisse videtur , avem hanc mali auspicii esse , cum Diomedi , ad castra Trojanorum exploranda proficiscenti , Minervam facit auspicato mittentem ardeam e flumine egressam , non autem noctuam , quamvis gratam sibi avem . 
Quod autem Iliaca regio sit irrigua , vel Homerus fuerit idoneus testis , ubi pugnam ad muros Ilii urbis describit . 
Tam vehementer polypum locusta extimescit , ut si quando uno et eodem reti ambo comprehendendantur , haec continuo moriatur . 
In Thuriis fluvius Lusias appellatur , qui tametsi perlucidos liquores habet , nigerrimos pisces tamen procreat . 
Pantherae genus quoddam ampelon hoc est vitem eodem cum frutice vinifero nomine vocari ajunt , peculiaris praeter ceteras naturae , absque cauda videlicet , et mulieribus solo conspectu morbi inopinati causam afferens . 
In Scythia asini cornibus praediti nascuntur , quorum cornua Arcadiae fluminis Stygis aquam continent ; quae transmittit vasa omnia , etiamsi sint ex ferro fabrefacta . 
Haec cornua a Sopatro apportata fuisse ajunt Alexandro Macedoni , et illum admiratum misisse Delphos ut dedicaren nk Pythio cum hac inscriptione : Hoc tibi Alexander Macedo mirabile cornu Dedica , o Paean , ex asino Scythico , Illaesum quod aquam Stygis est pote claudere solum , Invictique alias vincere vim laticis . 
Porro Stygis aquam Ceres prope Pheneum emisisse dicitur , cujus rei causa alibi nobis exposita est . 
Eupolidi poetae comico Augeas Eleusinius munere donavit canem , non modo genere Molossum , sed etiam forma praestantem ; quem eodem nomine Eupolis , quo Augeas erat , appellavit . 
Canis jam nomine Augeas , cum longa consuetudine , tum vero ciborum illecebris adlectus et blanditiis , diligebat dominum . 
Cum juvenis igitur conservus ejus nomine Ephialtes dramata quaedam Eupolidis surriperet , non latuit cani furax servus , qui acerrimo impetu crudelique incurrit in hunc direptorem , mordicusque comprehendens interfecit . 
Post autem aliquanto in Aegina Eupolis excessit e vita , ibique ejus corpus ad sepulturam datum fuit ; canis vero morti illius ingemiscens , non tantum ululatu primum illius excessum e vita luxit , sed deinde moerore inediaque extabuit , et in odium vitae adductus ex altoris sui morte extinctus est . 
Ex eo locus hic ad hujus casus memoriam conservandam , canis luctus appellatur . 
Mortiferum genus quoddam formicarum esse dicitur , quae Laertae nuncupantur ; eodemque nomine vespas quasdam appellarunt . 
Haec ait Telephus Criticus , ex Mysio Pergamo oriundus . 
Maximis aestatis caloribus cum in Aegyptiorum agros Nilus redundat , atque explicati laevisque marini aequoris speciem similitudinemque gerit , tum Aegyptii ibi piscantur , ubi antea arationes essent , et navibus ad fluvii accessionem accommodatis navigant . 
Postea vero quam Nilus redit ad se , atque ad pristinam modi rationem a natura sibi attributam , pisces a parentis fluvii decessu deserti , et aqua destituti in brevibus limosis ad praedam agricolis reliquuntur : atque haec piscium Aegyptiis ( ut ita dicam) ceu messis quaedam est . 
Cicadarum genus multiplex a peritis harum rerum et cognitum et nominatum est . 
Unum appellatur ex colore Cinereum : alterum Membrax , quod quidem nomen nescio cur huic generi impositum sit : aliud laketan Argutum , aliud Cercopen , aliud Achetam ( Vocalem ) aliud Acanthiam ( spinosam) nuncupant . 
Tot cicadarum genera me audisse memini : cui plura cognita fuerint , explicet . 
Haec etiam de natura canum accepi : catulos nasci caecos , a partuque materno tredecim primis dieb ita oculis adfectos esse , quot etiam luna diebus per annum non lucet noctu , reliquo vero tempore visu acutissimus animalium canis est . 
Eum ipsum Aegyptii venerantur , ex eoque regionem quampiam vocitarunt : cur id faciant , duplicem causam adferunt : Alteram , quod cum Isis usquequaque Osirim quaereret , canes praecurrentes , partim una cum ipsa puerum investigare conarentur , partim feras reprimerent : Alteram , quod cum stella canis ( quem Orionis fuisse fama celebratum est) exoritur , tum cum ipso pariter Nilus sese attollens irrigationem in terram Aegyptum invehit , in agrosque redundat . 
Quamobrem canem , ut fertilis aquae conciliatorem , Aegyptii venerantur . 
Oxyrynchus , Nili alumnus , ex rostro et forma ejus nomen trahit , ut apparet , et ab eo etiam praefectura in Aegypto , ubi idem piscis colitur , appellatur . 
Hao vero captum piscem nullum comederint homines illi , metuentes ne quando is piscis apud eos sacer et venerandus eodem fuerit hamo trajectus . 
Atque cum pisces retibus comprehenduntur , diligenter etiam atque etiam prescrutantur , an forte imprudnes in ea piscis ille inciderit ; malunt enim nihil piscium capere , quam , hoc retento , maximum piscium numerum adsequi . 
Eum accolae dicunt ex Osiridis vulneribus esse prognatum , Osirin autem sentiunt eundem cum Nilo esse . 
Ichneumoni utriusque sexus participi a natura tributum , ut et suo semine graviditatem et partum aliis adferat , et ipse quoque ventrem ferat , et ex sese pariat . 
Qui autem eorum victi fuerint , post certamen deteriori generi accensentur ; nam victores victos subigunt , et semine implent : eo cladis praemio adficiuntur , ut et partus dolores sufferant , et ex patribus , qui jam ante fuissent , matres reddantur . 
Cum homini inifestissimis bestiis , aspide et crocodilo , inimicitias gerunt ; de praelio autem eorum superius dixi . 
Latonae et Lucinae sacri esse existimantur : et apud Aegyptios Heracleopolitas venerationem et religionem possidere feruntur . 
Lycaoni Emathiae regi filius fuit , nomine Macedo , ex quo postea , antiquo nomine obsoleto , nominatota regio est . 
Macedonis autem filius , Pindus nomine , cum robore animi atque virtutis indole praeditus fuit , tum forma etiam excellens ; ceteri vero ex Lycaone liberi nati , improbo animo adfecti , et corpore minus strenui erant . 
Hi igitur cum Pindo et virtutem et ceteras illius dotes inviderent , non modo eum oppresserunt , verum etiam poenas tanti maleficii pendentes seipsos funditus perdiderunt . 
Pindus enim sentiens a fratribus insidias sibi parari , regno quod a patre acceperat , relicto , cum robustus esset , et ad venandi studium propensus , non solum quidem vertit , sed certe illic ibidem aevum in venando agitavit . 
Cum aliquando igitur hinnulos insequeretur , et summa virium contentione equum incitasset , ab eis , qui se cum venabantur , se longissime abduxit ; hinnuli vero altissimam cavernam subeuntes ex insectantis conspectu se eripuerunt , atque ex periculo se servarunt : is ex equo desiliens , cum hunc ad proximam arborem alligasset , cumque ut diligentissime potuit , latebram illam manibus perscrutans hinnulos exquireret , sibi denunciantem vocem exaudivit , ne hinnulos tangeret ; quare ubi diu multumque circumspexisset , nec quidquam videret , et simul in equum adscendens ex eo loco discessit . 
Postero autem die ad eundem locum revertit ; non eo tamen , quo illi se abdidissent , ingreditur , vocis memoria , quam auribus acceperat , deterritus . 
Cum igitur dubitaret quinam pridie se ab insectanda praeda avertisset , ac , ut par erat , circumspectaret montanos pastores , aut venatores , aut aliquod tugurium ; interea ei inusitata magnitudine draco apparet , ex magna parte corporis adrepens , collumque et caput paulum attollens , et ad se velut intendens ; collum autem cum capite erat proceritate , ut vel cum procerissimo homine exaequari potuisset . 
Verum ut ejus conspectu Pindum exterruerit , certe non in fugam impulit ; at ejus is sese ex maximo terrore colligens , sapienter bestiam mitigavit : nam ex avibus , quas immolarat , ei cibum edendum objecit , et tanquam hospitalem mensam et redemptionis suae praemium apposuit . 
Is sane velut donis delinitus et illecebris , ut ita dicam , praestrictus , ex eo loco excessit . 
Hoc ita jucundum Pindo fuit , ut ea , quae vel ex venationibus montanis , vel ex aucupio capere posset , draconi tanquam vir bonus et gratus adeptae salutis mercedem adferret . 
Neque vero sine fructu has ei donationes ex praeda constituit , nam fortuna ei subinde prosperior adspirabat ; omnium enim , quae venaretur , secunda venatione fungebatur , sive terrena sive volucria persequeretur . 
Quare gloria magna apud omnes erat , quod contra feras congrederetur , et eas expedite caperet . 
Jam vero ea erat proceritate , ut corporis mole perterrefaceret ; tum vero firma corporis constitutione : tam pulchro etiam oris habitu , ut feminas ad se amandum vehementer inflammaret ; et sane coelibes omnes quasi furentes , atque bacchantes , ad ejus venationes proficiscerentur ; et nuptiis alligatae , a maritorum custodiis adservatae , mallent cum illo degere , quam in numerum dearum referri : plerique etiam viri eum , quod ipsius virtus et forma admirationem omnium excitaret , diligebant : soli fratres infenso atque ainimico animo in illum erant . 
Quamobrem eum ipsum aliquando solum venantem ex insidiis adgrediuntur , atque in propinqui fluminis angustias compulsum , auxilioque destitutum , strictis gladiis appetunt , atque adeo trucidant . 
Hunc exclamantem cum draco ipsius amicus exaudisset ( etenim est animal sensu aduiendi cum acerrimo , tum videndi acutissimo) suo ex cubili prodiit , et simul impios circumplicans suffocavit ; et vero caesum summa diligentia tamdiu custodire non destitit , dum cognatione defuncto juveni proximi , desiderio ejus permoti , ad illum humi jacentem venissent : at propius facti , etsi justo in luctu et squalore essent , accedere tamen , et sepultura justisque exequiarum interfectum custodis metu adficere prohibebantur . 
Tum hic recondita quadam ac mirabili natura intelligens se illos arcere , de praesidio statioenque cadaveris tranquille discessit , quo commodius nulla interpellatione supremam gratiam a propinquis adsequeretur . 
Magnifice igitur et splendide honore sepulturae orantus fuit , atque etiam fluvius factae caedi proximus ex mortuo nomen traxit . 
Bestiis igitur peculiare est , eis , a quibus beneficium acceperint , gratiam referre ; quod et alibi supra , et hic non spernenda historia sumus testati . 
Jovis et Latonae filium incolae Clari , et Graeci omnes , peculiariter colunt . 
Est vero locus in Claro deo sacer , venenatis animalium omnino infensus et invius , Apollinis scilicet voluntate ; quem salutis auctorem , et Aesculapii morborum depulsoris parentem , si noxiae homini ferae metuant , nihil mirum . 
Iis , quae dico , Nicander etiam consentit , his versibus : In Clario luco non laedit scorpius ictu , Vipera non morsu , sed neque dira phalanx : Qua sibi fraxinea delegit Phoebus opacum , Reptilibusque procul , fronde comante locum . 
Audivi qui dicerent in Eryce , ubi scilicet celeberrimum illud Veneris templum est ( cujus supra etiam mentionem feci , cum naturam , quae illic sunt , columbarum exponerem) auri argentique vim magnam esse , et monilia et annulos pretiosissimos ; atque hunc thesaurum deae metu tutum intactumque permanere ; et cum deam ipsam , tum res illas in ejus aede pretio sas , magno semper in honore ac veneratione multis retro temporibus fuisse . 
Ceu Amilcarem Afrum fama est , cum hoc templo spoliato , conflatum inde aurum et argentum militibus distribuisset , gravissimis postea poenis adfectum , denique suspensum esse ; ac similiter omnes ei hujus sceleris et sacrilegii patrandi participes , violentas dirasque mortes sustinuisse ; patria quoque ejus , cujus antea status felix beatusque inter paucas civitates videbatur , postea quam sacra haec pecunia in eam invecta esset , in servitatem redacta est . 
Haec quanquam majestatem quandam prae se ferunt , nihil tamen ad propositum nostrum faciunt , de quo nunc dicetur . 
Singulis per totum annum diebus tum incolae , tum peregrini , sacrificant . 
Ara maxima sub dio est , quae cum multa subinde sacrificia recipiat , die toto usque ad noctem accenditur . 
Illucescente vero jam aurora non amplius prunam , non cinerem , non ullos titiones ostendit ; sed rore est plena , et recentibus herbis , quae subinde singulis noctibus in ea renascuntur . 
Porro victimae de pecorum gregibus sua sponte accedunt , et ad aram adstant . 
Ducit autem illas primum deae vis , deinde voluntas sacrificantis . 
Nam si ovem sacrificare libuerit , en tibi ovis ad aram adstat , et gutturnium ad sacrificandi usum ; si capram , si hoedum , similiter . 
Quod si copiosior fueris , et vaccam aut etiam plures ferire volueris , neque pastores , nimio ejus pretio indicato , tibi molesti erunt vendendo , neque tu ipsis licitando . 
Intuetur enim dea contractus justitiam , quam si servaris , et justum solveris pretium propitiam eam experieris ; at si minoris , quam par est , emere volueris , frustra a de deponetur pecoris ; victima enim recedet , nec erit , quod sacrifices . 
Hoc igitur Erycinis animalibus proprium iis , quae supra dixi , hic addiderim . 
Hyperboreorum gentem , et Apollinis apud eos honores , non modo poetae , sed alii etiam scriptores celebrant ; et inter alios Hecataeus , non Milesius ille , sed Abderita . 
Is cum et alia quaedam , nec pauca nec vilia , referat , quae in praesentia recitari nihil attinet ; ea in aliud tempus differentur , quo et mihi narrare jucundius , et aliis forsan audire sit commodius : quae vero praesentis sunt instituti , ea nunc solum exponam . 
Apollini igitur sacri sunt Boreae et Chionis filii , tres numero fratres , sex cubitorum proceritate . 
Hi cum solenne sacrificium stato et praefinito tempore peragunt , innumera cycnorum examina e Rhipaeis ut ipsi appellant montibus advolant ; qui ubi templum volando circumvecti fuerint , et veluti lustrarint , in septum templi descendunt , quod et spatio amplissimum est , et specie pulcherrimum . 
Cum autem cantores vernaculo musicae genere deum celebrant , et simul citharistae suavissimam melodiam cantantium choro adsonant : cycni etiam ipsis concinne accinunt , nec usquam absona aut inepta voce aberrant ; sed tanquam incitamentum et auspicium cantus a chorodidascalo editum secuti , peritissimis carminum sacrorum decantatoribus concinunt . 
Hymno jam perfecto , volucris ille chorus , ut ita dicam recedit , postquam solito sibi dei celebrandi munere est defunctus , ac divinos honores per totum audivit diem , simulque et ipse cantavit , et oblectavit alios . 
Epirotae etiam tum ipsi , tum peregrini quotquot adsunt , Apollini sacrific ant , et unum quotannis diem festum in ejus honorem perquam magnifice agitant . 
Lucus apud eos doe sacer est , et muro septus , intra quem dracones sunt , deo grati . 
Huc virgo sacerdos nuda accedit sola , et victum draconibus porrigit . 
Eos Epirotae a Pythone Delphico prognatos ajunt . 
Quod si virginem accedentem illi placide adspexerint , et alimenta prompte susceperint , annum fertilem et salubrem significare creduntur ; sin et terribiles erga illam fuerint , et porrecta cibaria non acceperint , contrarium anni fu statum alii divinant , alii suspicantur . 
In Aetna Siciliae sacra est Vulcani aedes , et circa eam muri et arbores sacrae ; ibidem ignis perpetuus et inextinctus adservatur . 
Sunt et canes in templo lucoque sacri , qui modeste ac decenter in templum et lucum accedentes blande et adulantes excipiunt , et , tanquam familiaribus , illis se benignos ostendunt ; at si quis sceleratus aut manibus impurus adeat , illum et mordent et laniant ; illos vero , qui libidine aliqua turpi se contaminarint , fugant solum et persequuntur . 
Ceterem Hermionenses colunt , et splendida ei magnificaque sacra faciunt : festum id Chthonium appellant . 
Audio sane maximos boves a muliere , Cereris sacerdote , de aram e grege se abduci atque mactari permittere . 
Haec autem testimonio comprobat Aristocles , qui canit : O foecunda ceres , Siculas veneranda per oras , Cecropiosque agros ! 
hoc ego praecipue Miror , in Hermione quod magno robore taurum , Quemque viri possent vix domuisse decem , E grege deductum sola aure adducit ad aram Sancta tibi mulier ; qui puer ut sequitur . 
Haec tua vis , Ceres , est ; tu nobis esto benigna , Per etque Hermione laeta beata fuat . 
In Daunia regione celebre est Iliadis Minervae templum ; ejus loci canes Graecis adventatibus adulari , barbaros allatrare , praedicant . 
In Arcadia locus est , Aula nomine , et in eo delubrum Panis . 
Ad id quaecunque animantes confugerint , deus veluti supplices miseratus suscipit , et incolumem earum vitam tuetur . 
Itaque lupi etiam , si quae animalia eo usque forte fuerint persequuti , intrare non audent , et solo loci , in quem illae confugerunt , adspectu territi recedunt . 
Ita ejus animalibus istius loci peculiaris est salutis causa . 
In Curidio ( Curio ) magna cervorum copia est , de quibus capiendis multi venatores spem sibi faciunt inanem . 
Hi cum in lucum , qui ingens illic Apollini sacer est , confugerint , latrant quidem canes , sed propius accedere non audent ; cervi vero quieti , et sui custodiam deo curae futuram ineffabili quadam naturae vi certo persuasi , pascuis sine metu libere fruuntur . 
Muscas in Olympia tempore festo sua sponte discedere , et ut ita dicam una cum mulieribus in ulteriorem Alphei ripam tajicere , jam supra memoravi . 
Ceu in Leucade insula promontorium est excelsum , in quo templum Apollinis , quem Actium venerantes cognominant , constructum est . 
Cum igitur tempus festum instat , in quo saltationem Deo peragunt , bovem muscis immolant : cujus illae sanguine saturatae recedunt , veluti munere ad id faciendum persuasae . 
Pisaeae vero muscae , quod non mercede , sed Dei reverentia motae , quod ab eis requiritur , faciant , laude mihi digniores videntur . 
Icarus insula maris rubri est , in qua emplum Dianae , et caprarum sylvestrium dorcadumque optimae habitudinis et leporum quoque magnus numerus est . 
Ex illis si quis venari aliquas desideret , venia a dea impetrata , non frustrabitur , sed capiet , captisque gaudebit ; at si non petierit , praeter id quod frustra venabitur , poenas etiam luet , quarum alii meminerunt . 
Cum cycnos Riphaeos , quod Jovis et Latonae filio apud Hyperboreos quotidie studiose inserviant , supra commemorarim , taurine proprietates Aegyptiis sacri praetermittam ? 
Atqui hoc si facerem , tum hoc quod suscepi munus scribendi , tum ipsa natura , quae huncce bovem mortalibus et procreat et donat , incusare me possent . 
Exponam igitur , ut par est , hanc quoque theologiam non oscitanter . 
Apis apud Aegyptios efficacissimus deus creditur ; ex vacca autem , quae fulgure adflata conceperit , nascitur . 
Epaphum Graeci vocant , atque hujus generis antiquam stirpem repetentes , Io Argivam Inachi filium illius matrem fuisse testantur . 
Sed hunc sermonem Aegyptii ut mendacem ejiciunt , temporis longinquitatem testem citantes . 
Epaphum ejus multis post seculis extitisse ferunt , primum vero Apim permultis annorum myriadibus ante illum ad homines accessisse . 
Insignes ejus notas Herodotus atque Aristagoras explicant ; quibus Aegyptii non adsentiuntur , novem enim et viginti eas huic sacro bovi aptas et consentaneas esse dicunt . 
Quaenam sint , tum quemadmodum per corpus sparsae , tum ut ipsis quasi floribus insignitus sit , aliunde intellegendum ; cujusnam autem ex sideribus naturam unumquodque insigne per notas designet , Aegyptii satis urque declarant . 
Etenim Nili adscensum unum insigne significare ajunt , aliud mundi , aliud quo tenebras ante lucem fuisse insinuatur , aliud lunaris figurae , aliaque insignia aliarum rerum significationes esse , haud profecto profanis et divinae historiae ignaris intellectu facilia . 
Cum autem fama emanavit , Aegyptiorum deum exortum esse , ex sacris scribis quidam , qui documentum filio a patre traditum , insignium notarum indicium , accurate callent , eo , bonum divina vacca partum ex sese esdierit , accedunt ; atque ibidem domum ad orientem solem , ex vetustissimo Mercurii praescripto ubi commode alant quatuor menses , quibus ipsum lacte nutriri oportet , excitant . 
Postea autem quam ibi nutritus est , exoriente nova luna , scribae sacri et prophetae eodem proficiscuntur : et simul navem huic sacram quotannis instruunt , eaque ipsum Memphim transportant , ubi sedes huic sunt et commorationes suaves et loca ad voluptatem comparata curricula , pulverationes , exercitationes , et vaccarum formae praestantia insignium aedes , tanquam thalami , in quos ingreditur , quum quam amat supervenire appetit : itemque est puteus et fons aquae potabilis ; nam ejusmodi huic semper conducere ministri et sacerdotes ajunt ; non item ex Nili potione , ne propter dulcedinem in immensam molem pinguescat . 
Jam vero quas pompas , quae sacrificia Aegyptii conficiant , cum novae amnis alluvionis adventum , tum Dei exortum celebrantes , quas etiam saltationes tum agant , quae convivia agitent quos conventus habeant , tum quemadmodum omnes urbes et vici immortaliter gaudeant , longum esset explicare . 
Is autem , ex cujus armento haec divina bestia exorta fuerit , beatus et habetur et est summamque Aegyptiorum admirationem habet . 
Is bos praesensione valet : nec sane vel puellas , vel aniculas ad tripodem sessitane habet , neque sacra potione implet ; sed pueri divino adflatu concitati supra ludentes , atque inter se ad numerum salantes , consul entibus futura praedicunt , quae vel iis , quae apud Sagram contigerunt , veriora habeantur . 
Apin sane Aegyptii etiam Oro comparant , quem frugum proventus et totius anni fertilitatis praecipuum esse auctorem existim ant . 
Hinc est quod de multifario ejus colore disserunt , fructuum varietatem hoc symbolo innuentes . 
Extat et propheticus quidam sermo , non passim notus , aeegiorum regem Menin ( al. Mnevin ) cum inquireret quodnam potissimum animal esset colendum ceteris omnibus taurum praetulisse , quod illum omnium esse formosissimum judicaret , Homeri quidem hac in re , ut ferunt , vestigia secutus . 
Sic enim in Iliade Homerus canit : Taurus in armento praecellit ut omnibus unus , Dux gregis et princeps . 
Cetera , quae Aegyptii animalium naturae scriptores de hac animante fabulantur , rerum veritate perversa , repetere mihi non libet . 
Nunc age jam transi , inquit poeta , non quidem ad Durium illum equum , et in eo conditos milites decantandum ; sed nostri ut sermonis institutum postulat ad Mnevin bovem , quem soli sacrum Aegyptii faciunt , ut Apin lunae . 
Iidem hunc quoque suo quodam insigni , quo genuinus et verus et soli acceptus dignoscatur , esse ajunt conspicuum : quod , qui desiderat , aliunde petat : sic nec ipse dissimulabo , quem accepi Aegyptiorum sermonem super hujus tauri procreatione , utrum procreatio ejus , ita ut par est , excellat , necne . 
Bocchoris Aegyptiorum rex , nescio quomodo falsam hanc gloriam et fictitiam famam adeptus , justus in judiciis et causis cernendis existimabatur , et animo erga deum moderato ac probe composito , cum ingenio prorsus contrario esset ; nam ut aliud nihil dicam adversus Menvin , ut injurius ac molestus Aegyptiis esset , haec est molitus . 
Taurum ferum ei adversarium adduxit , qui Mnevidem mugientem vicissim primum edito mugito excepit ; dein impetu in sacrum illum taurum irruens aberravit et cornibus in perseae caudicem defixis inhaesit : tum Mnevis eum per latera sauciatum interemit . 
Hujus facti et pudore ductus est Bocchoris , et in odium Aegyptiorum incurrit . 
Quod si quis parum nobisibuignus me iis , quae ritu naturae fiunt , relictis ad fabulas divertisse putat , fallitur . 
Refero enim ea , quae et nostro tempore circa hos tauros fieri solent , et facta sunt olim , quaeque ipsos narrantes audivi Aegyptios , ejus quidem auctoritatis viros , quos mentiri voluisse minime credas . 
Quam vehementi delphini musicae amore tenantur , quamque admirabili ad vocis cantum studio concitentur , sermone et literis multorum longe lateque pervagatum est ; quam item hominis amantes sint , cum alii plerique scripserunt , tum nos ante explicavimus : nunc de intellectu eorum dicere non alienum est . 
Simul enim ut in retia delphinus incidit , statim primo quidem quiete et libere manet , neque omnino fugere meminit ; sed et epulatur , et alios se cum captos depascitur , et tanquam ad convivium vocatus iis exsaturatur : deinde cum se extrahi atque ad litus appropinquare intelligit , dentibus lacerato reti , e servitute liberatur . 
Jam si quando piscatores , posteaquam captivi delphini nares holoschoeno junco trajecerint , eum ex potestate idcirco dimittant , ut hoc signo , si iterum capiatur , det indicia se antea captum et servatum fuisse ; is velut indicium et notam pristinae captivitatis veritus , non amplius ad sagenam appropinquat . 
Si delphinus quispiam comprehensus in piscator iam navim , ut narrat Aristoteles , subtrahatur , alii tum permulti naviculam hanc circumnatantes , tamdiu se ibi crebris saltibus versant , et tanquam piscatoribus pro hujus salute supplicantes provolvunt , dum piscatores captivi misericordia ducti , eisque ita suppliciter quasi petentibus cedentes , comprehensum dimittan . 
Daphnidis Syracusani bubulci , celebri illa calamitate a nympha quadam adfecti , canes quinque ab ipso nutritos , Sanum , Podargum , Lampadem , Alcimu , et Theontem , cum miserabilem domini casum vidissent , propter illum mori voluisse ajunt , luctu prius et ululatu plurim oeu prosequutos . 
Varia et multiplicia de elephantorum natura ante dixi , nunc quam memoria sint bona , quamque diligenter praeceptum officii adversus praecipientes teneant , quamque simul eorum , qui quippiam eis committunt , vel expaectationem vel fidem non fallant , explicandum est . 
Cum Antigonus Megarensem urbem obsideret , femina simul elephas , Nicaea nomine cum uno de elephantis bellatoribus versabatur . 
Et cum illius , qui elephantum aleret , uxor infantem puerum ante mensem peperisset , eundem Nicaeae elephanto , lingua utens Indica , quam elephanti intelligunt , commendavit . 
Is autem puerulum diligebat et custodiebat , ex eoque proxime adjacente magnam voluptatem capiebat ; cum ploraret , oculos tum avertebat , tum vero ab eo dormiente muscas abigebat , promuscide ventilans arundinis ramum ex ilj , qui pro pabulo ei objiciebantur ; omnem vero cibum , nisi puer adesset , rejiciebat . 
Nutrix igitur necesse habebat , posteaquam eum lacte complevisset , elephanto curatori apponere ; vel omnino elephantus non parum iracundia incitabatur , ac nonnunquam ita , ut etiam mali aliquid minari et moliri videretur . 
Saepe etiam cum vagiret infans , cunas , in quibus jaceret , movebat ; sicque eidem ipsi ex hoc motu oblectamenta et solatia , sicut nutrix , adferre studebat . 
Zelotypiam vehementem diversorum animalium , porphyrionis , canis et ciconiae diximus suis locis ; nunc mihi exponendum videtur elephanti odium in eos , qui cum alienis uxoribus stuprum faciant . 
Nam cum uxorem sui domitoris et altoris stuprari manifesto deprehendisset , ambos , et eum qui stuprum inferebat , et eam quacum id faciebat , cornibus transfiges interfecit , ac in stragulis constupratis et lecto adulterato jacentes reliquit ; ut cum primum suus rector venisset , et manifesto nefarium facinus , et se hujus vindicem cognosceret . 
Hoc quidem factum ab India huc ad nos manavit . 
At Romae aliud simile evenisse audio sub optimo imperatore Tito : praeterquam quod addunt , ibi elephantum non utrumque modo occidisse , sed et stragula veste eos texisse , et nutritio advenienti stragula rejecisse , et retexisse , et proxime inter se jacentes demonstrasse ; ita ille tum facile injuriam illatam sibi fuisse intellexit , tum etiam maxime facinus ei liquebat , ubi cornu , quo ipsos confixisset , cruentum perspexit . 
Est et peculiaris draconum divinatio . 
Nam et in Lavinio , oppido Latinorum ( quod a Lavinia Latini filia nomen accepit , quo tempore Latinus , Aeneae adversus Rutulos auxiliatus , eos devicit , et Aeneas Trojanus Anchisae filius civitate praedicta potius est ; quae quidem Romae veluti avia nominari posset , ex hanc enim profectus Ascanius Aeneae et Creusae Trojanae filius Albam condidit , cujus colonia est Roma ) ceterum in Lavinio sacer est lucus magnus et opacus , juxtaque ipsum aedes Junonis Argolidis . 
In luco autem latibulum est amplum ac profundum , draconis cubile . 
In hunc lucum sanctae virgines statis diebus ingrediuntur , quae mazam gestant manibus , oculos fasciis devinctae ; eas recta ad latibulum divinus quidam spiritus deducit , sensimque ac pedetentim progrediuntur sine offensione , ac si detectis oculis viderent . 
Quod si virgines fuerint , cibos tanquam puros et deo gratae animanti convenientes admittit draco ; sin minus non attingit , corruptas esse intelligens et divinans . 
Formicae vero hanc mazam a vitiata relictam minutatim confractam , quo facilius ferant , e luco exportant , expurgandi gratia loci . 
Hoc cum fit , ab indigenis animadvertitur , et quae ingressae fuerant indicantur , examinanturque ; et cujus pudicitiam esse violatam constiterit , poena legibus constituta plectitur . 
Draconis igitur non expertes esse vaticinationis hoc modo demonstrarim . 
Non temere canit Homerus : Terribiles dii , cum apparent manifesti . 
Nam et draco sacer ac venerandus divinus in se aliquid habet , quodque praestet ignorari . 
Nempe , in Melite Aegyptia draco divinis honoribus adficitur in turri quadam ; adsunt ei sacerdotes et ministri , mensa et crater ponuntur ; crateri quotidie immittunt librum ex farina subacta melicrato , et recedunt ; postridie vero reversi craterem inveniunt vacuum . 
Et cum aliquando maximus natu summo videndi draconis desiderio teneretur , solus ingressus , et libo proposito , recessit ; et mox dracone mensa conscensa epulante , ille subito magno cum strepitu fores , quas pro more clauserat , aperuit . 
Draco indignatus abiit : at ille , viso quem voluerat , suo quidem malo , mente captus , et suum confessus crimen , mox obmutuit ; et paulo post collapsus interiit . 
Haec etiam animalibus peculiari sunt . 
Pavo fascini veluti naturale amuletum lini radicem inquirit , et sub alarum altera retrusam gestat . 
Retentam in equo urinam laxari ajunt , et statim copiose reddi , sedarique dolorem , si virgo zona , qua amicitur , soluta faciem ejus feria . 
Equae in venerem furor inimius , Aristotele auctore , sedabitur facile , juba cervicis ejus detonsa ; sic enim veluti pudore ducta furorem , motumque libidinis , et concitationem nimiam prae verecundia remittet . 
Quod ipsum etiam Sophocles innuit in fabula , cui titulus Tyro , quae ita loquitur : Luctum capillus arguit tonsus gravem . 
Lascivientis sic equae jubam solent Fluxam comantem tondere a cervicibus Equisones . 
Haec inde moesta in fontibus Et amnibus contemplatur se pristino Jubae decore spoliatam , luget , dolet Adeo , movere possit ut viros quoque Ad condolendum miseratos vicem ipsius . 
Domum ruituram , qui in ea sunt , mures et mustelae etiam praesentiunt , et mature excedunt . 
hoc et in Helice contigisse ajunt . 
Nam cum Helicenses in Iones advenas impii fsn , eosque ad aram mactassent , juxta Homericum illud , Prodigia iis dii ostenderunt ; quinque enim diebus priusquam pessum iret Helice , omnes in ea mures , mustelae , serpentes , scolopendrae verticilli , et alia hujusmodi animalia , magnis copiis exibat per viam , quae ducit Coriam . 
Haec Helicenses cum fieri viderent , admirabantur ; neque tamen de ei causa facere conjecturam poterant . 
Proxima autem ab illorum animalium egressu nocte terrae motu concussa civitas subsedit , et inundantibus aquis abolita est ; et pariter cum urbe Lacedaemoniorum naves decem , quae tum forte ad portum appulerant , eadem maris exundatione perierunt . 
Est quando animalium etiam ad capiendam ab hominibus impiis ultionem ministerio justitia utitur : argumento est Pantedidas Lacedaemonius , qui cum artifices Dionysii proficiscentes Cythera per Spartam transire prohibuisset , postea in ephororum curia sedens a canibus laceratus est . 
In Sicilia Adranus est civitas , ut ait Nymphodorus , et in ea Adrani daemonis vernaculi templum , quod omnino insigne ac splendidum esse ait . 
Sed quae de hoc deo refert cetera , quamque sit clarus , et in supplices prompte facilis ac propitius , alias dicam ; nunc aliud explciabo . 
Canes ei sacri sunt , qui et ipsi colunt eum atque inserviunt , Molossis canibus tum forma tum magnitudine superiores , numero non pauciores quam ille . 
Hi interdiu blande et adulantes tum peregrinos , tum indigenas , qui templum lucumque ingrediuntur , excipiunt . 
Nocte vero jam ebrios et titubantes , tanquam viae duces et comites , egregie deducunt , ad suam usque domum quemque antecedentes . 
Ceu contumeliosos , ut par est , puniunt ; insiliunt enim , et vestes eorum lacerant , et eatenus castigant : eos vero , qui furari praedarive moliuntur , crudelissime dilaniant . 
In rubro mari cochlea marina tum specie pulcherrima , tum maxima nascitur . 
Testa ei purpurea , et in ejus medio spira , sive voluta , mira colorum varietate et veluti floribus nativis distincta ; sertum diceres summo artificio et ornatu contextum , e floribus multijugis , viridibus , aureis , rubicundis , per aequa digestis intervalla . 
Delphinum perpetuo motu praeditum esse ferunt , adeo quidem ut motus finis ei terminus vitae sit . 
Cum enim somno indiget , ex alto ad summam aquam elatus , ut totus videatur , dormit ; neque enim insomnis est , aut dei illius expers . 
Quando autem dormit , in profundum tamdiu depellitur , quoad imam sedem maris contingat ; ad quam postquam funditus delapsus est , in solum impulsus e somno excitatur , et rursus emergit : deinde iterum in somnum actus , et a deo illo victus , fundum petit , et simili impulsu excitatus , rursus natat super aquam : et hostis ipsum saepe facit , eamque ob causam inter quieem et actionem medius nunquam omnino a motu quiescit . 
In mari rubro piscis procreatur , cujus corpus ita figuratum est , ut similitudinem lingulacae ejus latitudo gerere feratur . 
Ejus squamae tangenti non valde asperae sunt ; subaureo est colore ; tum lineis a summor capitis vertice ad extremam caudam nigris sic distinguitur , ut eas citharae fidiculas contentas esse dicas , unde is citharoedus appellatur ; os ei pessum it et subsidet , idemque nigerrimum est , cinguloque croceo circumligatur ; vertex varietate distinguitur , fulgore aureo , et nigris quibusdam lineis ; pinnas aureas habet ; cauda vero nigra est , praeter extrema , quae candidissimo colore adsperguntur . 
Alii item citharoedi picti nasci dicuntur , toto corpore purpurei , certis intervallis aureolas lineas possidentes ; eorum vero caput cingulis violaceis illustratur , uno ante oculos ad branchias pertinente , altero secundum oculos usque ad medium caput excurrente , alio autem tanquam monili sic collum circumplicante . 
Pardalis piscis , ut ii , qui ipsum viderunt , dicunt , in mari rubro nascitur ; coloris et maculis orbiculatis similis et montanae pardali . 
Oxyrynchus , quem idem mare alit , ore est praelongo , oculis auri instar fulgentibus , palpebris albis ; ejus dorso puncta pallore insignita sunt , pinnae priores ei nigrae exsistunt , eae vero quae sunt in doso albae ; cauda forma oblonga et colore viridis est , quam mediam aureola linea intersecat . 
Ptolemaeo secundo , quem et Philadelphum cognominant , pullus elephanti dono datus est , qui sermoni Graecanico innutritus loquentes intellegebat ; cum ante visum et auditum hoc animal solam Indorum linguam elephanti intelligere crederentur . 
Sexus masculus etiam inter bruta videtur a natura praeferri . 
Siquidem draco mas insignis est crista , et barba hirsutus ; gallinaceus et ipse cristatus , paleas insuper veluti barbam gerit ; cervus cornibus , leo jubatus , cicada mas canorus est . 
Graecis et Trojanis belli causam Helena , ut ajunt , dedit . 
Darii uxor Atossa , quod ancillas Atticas et Ionicas habere desideraret , Persis ad bellum Graecis inferendum argumentum dedit . 
Tabella contra Megarenses proposita causam attulit Graecis diuturni belli . 
Magnetes atque Ephesios locusta ad bellum excitavit , atque inflammavit . 
Columba Chaons et Illyricos in bellum commisit . 
Thebani in Aegypto propter canem contra Romanos pugnasse dicuntur . 
Pythocharen tibicinem fama est concitato et vehementi tibiae sono luporum impetum cohibuisse . 
Murium multitudo Megarenses sezzzzzzzzzzzzzzzibus pepulit , Phaselitas vespae fugarunt , Rhotienses scolopendrae . 
Oves in Ponto sine felle nasci ajunt ; in Naxo vero insula etiam duplici . 
Merops avis hoc nomine ciconiis etiam justior est , quod parentes non senectute demum adfectos alit ; sed ut primum majores alarum pennae ei natae fuerint , id facit . 
Itaque inter aves justissima et piissima omnium habetur . 
Hoc peculiare bonum quoque animalibus contigit ; quod diis curae sint , neque vel contemnantur ab eis , vel negligantur . 
Nam ut ratione careant , suo tamen intellectu , et conveniente eis sapientia , non destituuntur . 
Quomodo autem a diis amentur , dicam , si non multa e multis , tantum tamen , quantum satis fore videbitur . 
Vir quidam , Lenaeus nomine , equum possidebat et forma speciosum , et cursu celerrimum , et animo intrepidum ; quique in spectaculis cursum , ad quem institutus erat , egregie decurrebat , et in bello fortitudinem tolerantiamque suam cum alias declarabat , tum persequendo si opus esset , tum retrocedendo tempestive . 
Propter haec igitur omnia commendabilis equus dominum suum inter ceteros equitesam celeberrimum reddebat . 
Hic equus adeo eximius ictu quodam dextro oculo laesus , eoque captus est . 
et cum Lenaeus spem suam omnem propter hunc equi casum vacillare videret nam laevo ejus oculo , soli adhuc integro ; scutum equestre et alia ( arma ) tenebras offundebant Serapidis templum adit , adducto se cum ceu victima quadam equo ; et pro eodem deum precatur , ceu fratre aut filio ; et ut supplicem insontem misereatur orat ; hujus enim calamitatis causam ab hominum quorundam sive facto nefario , sive mali hominis dicto , esse profectam . 
equus vero quonam pacto , dicebat , vel sacrilegium , vel caedem , vel blasphemian committeret ? 
Per suam quoque innocentiam , ut qui nemini unquam injurius fuisset , deum obtestabatur ; et propterea , ut commilitonis ac amici sui oculum restitueret , rogabat . 
Tum deus utcunque magnus non neglexit , neque contempsit brutum mutumque animal ; et pariter ipsius et supplicantis misertus , remedium dictat : jubetque oculum equi non quidem perfundi liquido ullo remedio , sed fomentis per meridiem in ambitu templi calefieri . 
his peractis , equi oculus redintegratus est ; et Lenaeus quidem deo sacrificia , quibus grates et praemia recuperatae valetudinis equi deo persolveret , peregit . 
Equus vero saltabat , et hinniebat circa templum : jamque grandior et formosior videbatur , seque veluti ostentans ad aram usque non sine ambitione accurrebat ; denique circa gradus se volutans deo servatori , quo posset modo , gratias se agere prae se ferebat . 
Vinitor dum scrobem fodit , pulchram et generosam vitam plantaturus , ligonis ictu aspidem sacram et minime infestam hominibus , quae forte illic latebat , imprudens mediam dissecuit . 
deinde cum terram dimoveret , posteriorem ejus partem , quae caudam continet , in arena jacentem reperit ; anteriorem vero , quae a ventre ad cervicem tendit , adhuc reptantem et ex dissectione cruentam . 
Quamobrem obstupefactus et mentis impos , totus ad insaniam , eamque vehementem redactus est . 
Et cum interdiu non apud se , nec rationis compos erat , tum noctu etiam delirans e lecto exsiliebat , et aspidem se persequi dictitabat , et veluti morsu laesus terribili clamore vociferabatur , et auxilium implorabat , et interemptae ab ipso aspidis simulacrum se videre ajebat , idque frendens et minans , et aliquando morsu se impetitum ejulatu quidem dolere se arguebat . 
Cum autem jam aliquamdiu durasset morbus , cognati ejus supplicem ipsum in aedem Serapidis ducunt , deumque , ut spectrum illud aspidis amoliri et cohibere dignetur , orant . 
Misertus ille , virum curat . 
Quemadmodum inulta non manserit aspis , dictum , et quidem sufficienter prorsus . 
Aegyptiorum rex cum Indicum pavonem maximum pulcherrimumque dono accepisset , noluit cum gregariis ceteris eum alere , vel cibi gratia , vel familiae oblectamenti ; itaque Jovi , urbis custodi , eum consecravit , dignum hoc deo munus hujusmodi alitem judicans . 
Hujus deinde capiendae desiderio ventri ac luxui deditus juvenis quidam locuples , ut splendide epularetur , captus est ; solebat enim semper indulgere gulae , et varias quaerebat dapes , etiam cum periculo , quavis occasione , quovis pretio , lucrum existimans omnia , quibus suam delectaret improbitatem , et satiaret ingluviem . 
Mercedem igitur hujus sacrilegii amplam uni ex ministris dei largitur , et insuper aliam promittit . 
Is vero spe vana inductus eum accessit ad locum , ubi morari alitem norat , et capere juveni adferendam aggressus est ; sed non apparuit pavo , et loco illius aspis visa est , erecta , et adversus ipsum irata . 
Quare territus retrocessit ; cum vero gulosus ille urgeret et instigaret , minister ad pavonem venit ; qui mox ambabus alis in aerem elevatus , neque quin sacra aliqua arbn consedit , neque in alio sublimi et excelso loco , sed in medio quodam inter templum et ipsos unde intrepide illos adspectans prae se ferre hoc vidabatur , se illorum insidiis superiorm esse , neque capi ab eis posse . 
Itaque re infecta luxuriosus ille pecuniam expensam repetit . 
Negat ille se redditurum , quod quantum in se esset , nihil non fecisset , rem vero sacram deo auferre nequiret . 
Hinc , ut verisimile est , ortan contentionem et clamores multi audiverunt ; et tandem summus quoque sacerdos superveniens litis in aede causam sciscitatur . 
Illi se invicem accusant : et juvenis ille dives minis , conviciis et maledictis adfectus discedit , et alterius cujusdam avis osse deglutito , magno cum dolore e vita migravit , ministrum vero improbum illum , utpote scrilegum , civitatis princeps punivit . 
Avis ab eo tempore neque viva , neque mortua , visa est ; sed , cum annis centum , ut ferunt , vixisset , evanuit . 
Huc et illud pertinet . 
Vir quidam , Cissus nomine , Serapidis cultui deditissimus , petitus insidiis mulieris , quam prius amatam , deinde uxorem duxerat , cum ova serpentis devorasset , dolore angebatur et misere affligebatur , ita ut a morte parum abesse videretur . 
Rogatus autem ab eo deus muraenam vivam praecepit emendam , et manum vivario seu vasi , in quo servaretur , immittendam . 
paret ille , et manum immitit ; cui muraena mordicus inhaeret , et cum avelleretur , morbum juvenis illius in se attraxit simul . 
Sic muraenae hujus , divinae Seerapidis curationis ministrae , ad nos quoque fama pervenit . 
Idem hic deus , imperante Nerone , Chrysermum , qui revomebat sanguinem , et contabescebat , epoto tauri sanguine , curavit . 
Haec eo proposito mihi referuntur , ut significem animalia tam grata esse diis , ut et ab iis serventur , et ipsa quoque alios eorum voluntate servent . 
Idem hic de use Bathylin Cretensem tabe periclitantem ab hoc gravissimo malo , asininae carnis imperato esu , restituit ; atque accidit , ut res evenerint ei juxta nomen animalis , dixerat enim deus onesiphoron ( salutarem ) futuram hanc curationem et medelam . 
Et de illis haec dicta sufficiun . 
De animal iterum natura haec quoque feruntur . 
Equae ad vectionem curulem aptiores esse creduntur . 
Viros rei equestris peritos affirmare audio , equos lavatione et unctione gaudere . 
Solitos quidem unguentis linir equos Simonides in Iambis testatur . 
Persae post Cyri pugnam in Lydia camelos simul cum equis alunt , equorum metum ex camelis convictu conantes expellere . 
Cartilaginea vocantur , quae squamis carent ; ut muraenae , conger , torpedo , pastinaca , bos , mustellus ; delphinus vero et balaena cete sunt : et haec quidem de aquatilibus sola vivipara . 
Mollia appellantur ex aquatilibus ossium expertia ; ut polypus , sepia , loligo , urtica : quae etiam sanguine et visceribus carent . 
Crustis tenuibus tecta ; astaci , squillae , cancri , paguri : haec senectutem exuunt . 
Siliceis testis operta ; conchae , murices , buccinae , strombi , echini , locustae . 
Dentibus serratis praedita esse dicuntur , quae dentes teretes et acutos habent ; ut lupus , canis , leo , panther : haec eadem sunt carnivora . 
Utrinque dentati , homo , equus , asinus ; adipem etiam habent . 
Dentes continuos habent bos , ovis , capra . 
Dentes exertos habent , quae extra dentes eminentes ostendunt , aper , talpa ; nam elephanti , potius quam dentes , cornua appellanda sunt . 
insecta : ut vespae , apes : haec etiam pulmonibus carere dicuntur . 
Ambigentia : equus fluvitilis , lutra , castor , crocodilus . 
Cortice teguntur lacertus , salamandra , testudo , crocodilus , serpens : haec etiam senectutem exuunt , praeter crocodilum et testudinem . 
Solipeda : equus , asinus . 
Bisulca : bos , cervus , capra , ovis , sus . 
Multifida : ut homo , canis . 
Planipeda et latis uguibus praedita : cycnus , anser . 
Cuteis alis praedita vespertilio . 
Uncinatis ungibus sunt , quibus incurvum est rostrum ; ut accipitres , aquilae . 
Aliorum animalium naturam alibi dixi . 
Vulpanser pullos suos vehementer amat , eandemque operam , quam perdix , in eis tuendis ponit . 
Nam ante suos foetus sese provolvens , aucupi spem sui capiendi praebet ; hi vero interea elabuntur ; quibus fuga elpasis , is sese alis allevans discedit . 
Accipiter , quoad vivit , ab Aegyptiis carus deo esse fertur ; tum post excessum e vita , cum corpore exutus est anima et spiritus futurum ostendere , et somnia immittere . 
Eidem Aegyptii ternis aliquando pedibus accipitrem apud se visum ajunt , et nonnullis persuadent . 
Perdices in Paphlagonia , ut scribit Theophrastus , cur geminum habent . 
In Bisaltia lepores Theopompus ait singulos duplex habere jecur . 
Apion , nisi nugatur , alicubi cervis quatuor esse renes prodidit . 
Et , cum Oenis Menisi filius regnaret in Aegypto , gruem bicipitem esse visam , et feracitatem regionis secutam , idem auctor est ; item sub alio rege quadricipitem avem , et alluvione Nili secuta copiosiore quam alias unquam , fructuum et segetum admirabilem fertilitatem extitisse . 
Quadricornem cervum Nicocreon Cyprius habuit , et Delphis consecravit cum hac inscriptione : Quatuor insignem quod cervum cornibus altis Nicocreon cepit , munus , Apollo , tuum est . 
Oves etiam tum quadricornes , tum tricornes , fuerunt in templo Jovis custodis urbis in Aegypto . 
Ego etiam quinque pedes bovis miratus sum , quem vidi sacrum eidem deo in magna urbe Alexandria , in luco dei , ubi consitae perseae egregiam umbram et spectaculum praebebant . 
Ibidem vitulus colore cereo pedem ab humero dependentem ferebat , absolutum quidem illum , sed ad gressum inutilem . 
Haec etsi consuetam naturae rationem non omnino sequi videantur ; ea tamen , ut vel ipse vidi , vel fama accepi , referre libuit . 
In Myrensi Lyciae sinu fons est et Apollinis templum , ad cujus sacerdotem vitulinas carunculas ex oblatis sacrificiis dispergentem orphi gregatim adnatant , et tanquam sane convivae ad epulas invitati carnes comedunt . 
Et vero immolantes ex eo magna voluptate adficiuntur , quod pisces sua sacrificatione pascantur ; quod quidem ipsum res suas bene et feliciter casuras esse significare sibi persuadent , idcircoque propitium esse sibi deum dicunt , cujus voluntate cibis pisces expleantur . 
Quod si caudis carnes in terram ejiciant , tanquam sordidas a se detestantes , exinde sibi iram dei portendi arbitrantur . 
Itemque hujuscemodi piscium genus sacerdotis vocem et agnoscit , et si ad eos , a quibus appellatur , accesserit , sic incredibilem ipsis laetitiam adfert ; at , si contra fecerit , magnum dolorem eisdem inurit . 
Ad Bambycen olim sic appellatam , nunc vero Hierapolim a Seleuco nuncupatam , pisces et sacri habentur , et confertis turmis natnat . 
Duces item habent , qui cibos ei objectos primi degustant ; maximeque ex omnibus piscibus amicitiam inter se servant , perpetuaque pace devinciuntur ; sive quod dea hunc animorum consensum eis adflat , sive quod objectis escis cum abunde expleantur , necesse non habent se invicem invadere et vorare . 
Aegyptii ferunt ( quod mihi quidem non persuaserint ) quo tempore decantatus ille Bocchoris regnavit , agnum pedibus octonis et cauda gemina esse natum ; ac eundem fuisse bicipitem , et quadricornem , et humano sermone locuutm . 
Veniam merentur poetae , ut Homerus , qui Xantho equo sermonem attribuit ; et imitatus illum hac in re Alcman , cum id post tantum auctorem , qui primus id fingere fuit ausus , Homerum fecerit , non est accusandus . 
Aegyptiis vero talia jactantibus quis credat ? 
Volui tamen haec de agno , licet fabulosa , non praeterire . 
De accipitribus audire memini , solere eos , antequam Nilus inundet , et agros operiat , ex pennis illas , quae jam consenuerint , dimittere , ut rami fruticum jam arida folia ; et alias novellas et elegantes producere , similiter ut arbores comam . 
Sunt autem accipitrum genera plura , quod et Aristophanes insinuare videtur , cum inquit : Atqui misimus Ter mille accipitres , sagittarios equites . 
Jamque quilibet procedit unguibus amentatis Cenchris , buteo , vultur , cymindis , aquila . 
Distributi sunt autem et consecrati variis diis : perdiarius et ocypteros Apollinis minister est , ut ferunt ; ossifraga et harpe sacrae sunt Minervae ; palumbario Mercurium delectari ajunt ; Junoni dedicatur tanysipteros , Dianae buteo , Matri deum mermnus , alii denique aliis diis . 
Genera autem accipitrum permulta sunt . 
Aegyptii quod diversa animalium genera in deos referunt , et diversimode colant , multiplex risus eos consequitur . 
At Thebani , natione quidem Graeci , risu obruendi , qui mustelam , ut audio , religiose venerentur , et dicant Herculis hanc nutricem fuisse ; vel non fuisse quidem nutricem , sed cum Herculem Alcmena parturiret , et parere non posset , hanc praetercurrentem partus vincula dissolvisse ; eoque esse factum , in lucem ut Hercules exiret , et jamjam natus reptaret ; cui deinde Juno decantatos illos dracones immisit . 
Porro moures adorant ii , qui Troadis Hamaxitum incolunt ; unde Apollinem , qui apud eos maxima religione est , Sminthium appellant . 
Murem enim Sminthum Aeoles et Trojani nominant , sicut Aeschylus in Sisypho testatur , cum ait : Sed est agretis maximusque smithus . 
Tum vero in aede Sminthii cicures aluntur mures , eisque victus publice praebetur ; atque infra altare , ubi deGraeci appellant , mures albi latibula habent ; apud tripodem Apollinis muris est effigies . 
Ceu de hujus religionis origine hanc accepi fabellam : Permulta murium millia cum Aeolum et Trojanorum segetes invasissent , atque immaturas succidissent , eis , qui sementem fecissent , messem infructuosam reddidissent ; cumque Delphicus deus de hac re consultus esset , respondisse : oportere sacrificare Sminthio Apollini : eos , quibus datum esset oraculum , responsum secutos ab hoc murium impetu liberatos fuisse , et frumentum eis ad solitas messes pervenisse . 
Huc etiam addunt : Cretenses ad coloniam domo missos propter calamitatem , quae ipsis acciderat Pythium rogasse , quempiam sibi locum ad habitandum adpositum ostenderet ; illum oraculum edidisse , ubi terra geniti bellum eis inferrent , ibi considendum , atque urbem excitandam esse : ita eos profectos ad Hamaxitum castra posuisse , ut illic quiescerent ; murium vero immensam vim erupisse , et clypeorum lora derosisse , et arcuum nervos exedisse ; ex quo conjecturam duxerunt illos esse terrigenas , proinde ad armorum etiam inopiam redactos hunc locum incoluisse , atque Sminthio Apollini templum excitasse . 
Ad hanc theologiam murium nos mentio promovit , et haec quoque obiter cognovisse detrimento nobis non fuerit . 
Delphini etiam mortuorum memoriam non abjiciunt , et eos , quibuscum consuetudinem vivis habuerant , extinctos quoque non deserunt . 
Itaque sui generis cadavera subeuntes , ad continentem elata , hominibus sepelienda tradunt , Aristotele teste ; post vero sequitur magna delphinorum multitudo , tanquam in extinctos honorem conferentium , aut certe eos ab impetu aliarum belluarum ne abrepti devorentur defendentium . 
Itaque homines justi , et rei musicae intelligentes , reverentia studii in delphinorum musicam adducti humatione eos adficiunt ; illi vero , qui a Musis ipsisque Gratiis ( quod ajunt ) alieni sunt , eos inhumatos relinquunt . 
At truci horum animo , o delphini , veniam concedatis oportet : quandoquidem vel ipsi Athenienses Phocionem probum virum inhumatum projecerunt : tum Olympias , quae filium Jovis peperisset , ut ipsa gloriabatur , et ille profitebatur , insepulta jacuit : Pompejus item Romanus , cognomine Magnus , cum tot tantasque res praeclaras gessisset , ac summis victoriis partis , ter triumphasset , et interfectoris sui patrem servasset , et in regnum restuisset , Aegyptii non modo interfecerunt , sed caput truncatum , projectum ad litus reliquerunt ; quemadmodum erga vos sepulturae officium saepe negligunt . 
Vidi ego quoque , qui connexas cicadas in cibum venderent . 
Omnivorum enim istud animal neque vobis , o delphini , parcit , sed vos sale inveterare et devorare audet ; neque cicadis etiam parcit , nec animadvertit se rem perpetrare Musis , Jovis filiabus , insisam . 
Leonibus in Aegypto religiosus cultus non modo tribuitur , sed etiam ex iis urbs nomen trahit ; quorum sane vim ac naturam exponere non alienum videtur . 
Tampla habent sibi consecrata , et sedes ad commorandum amplas ; tum eis bubulae carnes quotidie praebentur , quas distractas atque ab ossibus et fibris nudas dum exedunt , Aegyptii iis accinunt Aegyptia voce . 
Cantionis argumentum est , ne ex adspicientibus quenquam fascinent , eamque , ut ita dicam , amuleti vice usurpare videntur . 
Neque vero eorum modo permulti apud ipsos consecrantur , verum etiam sedes eis dedicatae e regione contra rios adversosque adspectus habent ; quarum fenestrae , tam quae ad solis exortum pertinent , tam etiam quae ad occasum spectant , apertae suaviorem vivendi rationem eis , et jucundius habitandi domicilium efficiunt . 
Tum eis etiam sunt exercitationum loca ad tuendam valetudinem , tum propinquae palaestrae . 
Exhibetur autem cuique , quocum certet , adversa rius ei vitulus aliquis bene habitus , quem cum certando prostraverit ( quod quidem tardius facit , utpote otio et exercitii venandique penuria segnior) inde satiatur , et ad suum redit stabulum . 
Eos ideo Vulcano Aegyptii consecrarunt , quod sint natura vehementer ignita ; atque adeo exteriorem ignem ob copiam interioris aegerrime intuentur , et fugiunt . 
Tum idcirco solis domicilium leonem constituunt , quod igneus sit : simul et solem , cum est aestivo tempore calidissimus ac fervidissimus , accedere ad Leonem coelestem dicunt . 
Ii quidem , qui magnam Heliopolim incolunt , in dei vestibulis eos divinae cujusdam sortis , ut Aegyptii dicant , participes alunt . 
Nam iis , quibus propitius est deus , somniorum significationibus secundum quietem , futura non solum ostendunt ; sed etiam a perjuriis non longo intervallo atque adeo e vestigio , deo eis justam iracundiam adflante , poenas illorum fraudi debitas repetunt . 
Empedocles inquit , si post excessum e vita homo de semetipso in bestiae alicujus naturam demigrare debeat , multo praestantissimum conversionem esse , quae fit ex homine in leonem ; si in planam commutari , optimam esse demigrationem in laurum . 
Versus quidem ipsius hi sunt : Utque feras inter praestat leo montivagus trux , Sic aliis frutcium laetissima laurea cunctis . 
Quod si sapientiae Aegyptiorum , qui animantes etiam earumque partes ad naturam referunt , ratio habenda est ; illi attribuunt igni hujus animalis anteriora , aquae vero posteriora . 
Sphingem quoque Aegyptii qui sculpturam exercent , et Thebanae fabulae duplici natura egregie adornantes , biformem nobis conantur repraesentare , ipsam ex corpore virginis et leonis compositam celebrantes . 
Quod et Euripides insuat , cum inquit : Caudam revolvens sub leoninos pedes Sedebat . 
Porro Nemeaeum leonem e luna decidisse ajunt . 
Unde et Epimenides in suis carminibus cecinit : Nam genus e luna nostrum , coelestis origo est , Terribili quae me quondam concussa rigore In Nemeam sylvam , Junoni scilicet almae Ut gratum faceret , dejecit . 
Sed haec in faellas rejicienda ; nos propriam lonum vim et supra et in praesentia satis explicavimus . 
Pyrausta animal est , quod igitur fulgore gaudet ; et ad lucernas advolat , cum flamma maxime viget , atque inde se aliquid adepturum putat : magno autem impetu in eam illapsus comburitur . 
Meminit vero ejus etiam aeschylus tragoediarum scriptor , canens : Magnopere imprudentem metuo pyraustae necem . 
Cinclus volucre animal est , posteriore sui parte debile , ideo suapte natura et per se dicunt non posse nidum construere , sed in alienis parere ; eamque ob rem pauperes rusticorum proverbio cinclos appellari solere . 
Haec etiam semper caudam movet , ut apud Archilochum cerulus . 
Mentionem hujus avis Aristophanes etiam in Amphiarao facit , his versibus : Et lumbis ceveto tuis , ceu debilis illa Cinclus parte senex : hoc incantatio quaedam Creditur esse potens . 
Idem in Senectute Ã¯lordu cinclobaten rhytmumÃ¯ dixit . 
Et Autocrates in Tympanistis : Ludent ut solent blandae Virgines sono quondam Tibiae delectatae , Jactare palmas , comas , Vibrare leviter pedes , Ephesiae Dianae in festo ; Motitare lascive Sursum deorsum lumbos Cincli more salientis . 
Mures , qui non ex insidiis , sed sua sponte moriuntur , defluentibus membris , e vita paulatim excedunt ; unde profectum id , quod est in proverbio , Juxta muris interitum : cujus Menander meminit in Thaide . 
Quin et turture loquaciorem hominem dicebant : siquidem turtur et ore semper garrula est , et postica etiam parte plurimum , ut ferunt , obstrepit . 
Et hanc quidem paroemian idem poeta usurpat in Monili , et Demetrius Sicilia fabula turtures podice etiam loqui ait . 
Porro mures flagranti libidine dicunt esse , testemque Cratinum adferunt dicentem in Fugitivis : Age nunc tibi de sereno adversus mollitiem muris fulgurabo Xenophontis . 
Et feminam quidem murem majoe veneris rabie flagrare dicunt ; et rursus Epicratem citant in dramate , quod inscribitur Chorus ; Postremo subiit laena detestabilis , Per Phersephattam , per Dianam dejerans , Esse hanc puellam , virginemque , et integramPullus ut indomitus : at cavus erat muriumVoluit autem extreme libidinosam dicere cavum totum murinum eam appellando . 
Et Philemon : Mus albus , illam si quis ( at fari pudet ) Camavit adeo laena mox turpissima ; Latere nusquam licuit . 
Colunt et nigrum taurum Aegypti , quem Onuphin vocitant . 
Loci nomen , ubi nutritur , ipsi referant ; ego propter asperitatem omitto . 
Pili in eo , contra quam aliis , vertuntur ; atque hoc ei proprium est . 
Inter boves magnitudine excellit , ita ut chaonas etiam , quos Thesproti et epirotae larinos nuncupant , et e Geryonis bobus prognatos dicunt , exsuperet . 
Pascitur autem medica herba . 
Non modo aquatilium bestiarum , sed etiam terrenarum , omnium delphinus velocissimus , et ad saliendum praestantissimus est . 
Navem enim , sicut Aristoteles ait , transilit , et causam conatur adferre ejusmodi : quemadmodum urinatores animam continent , sic ille primo spiritum comprimit ; deinde corpus , sicut sagittam nervo expulsam , jaculatur ; nam spiritus intu compressus , ut ait , et illum et urinatores compellit ac jaculatur . 
Physa Aegyptius piscis admirabili natura praeditus est . 
Nam eum notionem habere ferunt , quando luna augeatur et diminuatur ; ejusque jecur cum luna pariter decrescere , pariterque recrescere ; corporisque habiu modo esse opimo , modo gracili et tenui . 
Glanis piscis , incola Maeandri et Lyci Asianorum fluminum , et Europaei Stymonis , speciem siluri similitudinemque gerit . 
Ex piscibus suorum foetuum amantissimus est : nam simul ut femina peperit , cura quidem illa de parturbs suo liberatur , veluti puerpera ; at vero adsiduum se praestans mas custodiem ad conservationem ejus , quam procreavit , sobolis , eam tuetur , et insidiantes pisces omnes arcet . 
Potest quidem et hamum devorare , Aristotele teste . 
Hydrum valde et metuit et odit rana , quamobrem multo clamore illum vicissim terrere ac perturbare conatur . 
Ceu crocodili malignum ingenium , hominem quoque et alias animantes ut capiat , meditatur insidias ; itaque in via , qua novit ad dfluvios descensum esse , vel aquandi gratia , vel potandi equum , camelumve , vel certe ingrediendi navim , aquam noctu , quam plenis buccis hauserit , effundit , idque saepius , ut locum reddat lubricum , ut facilius quodcunque in eo collapsum fuerit animal praedetur ; labentia enim sustinere se nequeunt , et mox ab illo insiliente , ut jacent , corripiuntur ac devorantur . 
Addam et aliud nonnihil de hac fera . 
Cum non pauca sint trochilorum genera , et nomina ( quae sane quidem , quoniam auditu dura sunt et aspera , praetereo ) haudquaquam sane cum iis omnibus foedere devincitur crorcodilus ; sed cum solo nuncupato cladaroryncho societatem atque amicitiam colit , nulla enim hic offensione hirudines ei legere potest . 
Cur sus et canis sint multiparae , Democritus causam adfert , quod multas vulvas , et loca semini concipiendo apta multa habeant : ea omnia semen non uno initu explet ; sed iterum et saepius ea animalia ineuntur , ut coitus frequentia seminis receptacula impleantur . 
Mulas idem non parere ait ; nec enim similes aliis vulvas animalibus habere , sed forma diversas , nec genitali semini recipiendo idoneas ; mulas enim non naturae opus esse , sed humanae solertiae audaciaeque , ut ita dicam , adulterinum inventum et furtum . 
Videri autem sibi ait , asinum vi equae illata , fortuito gravidam reddidisse , ac homines postea hujus violentiae discipulos factos in consuetudinem procreandi haec jumenta adduxisse . 
Libycorum asini maximi non equas comatas superveniunt , sed duntaxat tonsas ; nec enim has comae ornamento superbientes , harum rerum periti ajunt , ejusmodi maritos pati . 
In australibus foetus utero magis excidere Democritus ait , quam in septentrionalibus ; idque rationi consentaneum est . 
Quia ventrem ferentibus corpora austro laxantur et dissolvantur ; idcirco receptaculo dilatato et lone lateque diffuso , et male compacto , partus errare et vagari , eosdemque calefactos huc et illuc dilabi et diffluere , ac jam locis disclusis et remissis facilius excidere : contra si tempestas sit frigida , et septentriones venti spirent , locorum adstrictione foetus contrahi et comprimi , ut de locis dimoveri ac depelli non queant , nec sane dissolutione et laxitate quasi tempestate quati ; praesertim cum ab pertubatione conquiescant , et firmissima sede distringantur , ita ut facile ad pariendi tempus durare possint . 
Quamobrem frigida constitutione , inquit Abderita , foetus manent , calore vero ut plurimum excidunt ; hoc enim superante , fieri posse negat , quin nervi et artus laxentur et fatiscant . 
Causam cervis cur cornua renascuntur , idem Democritus eam dicit : Ventrem iis calidissimum esse ; et eorum venas per universum corpus pertinentes esse rarissimas ; et os , quod cerebrum amplectitur , membranae instar tenuissimum et perrarum esse , indeque ad summum capitis verticem crassissimas venas exoriri ; itaque fieri , ut nutrimentum , et cibi pars utilior , celeriter a nativo calore digeratur : ex eo autem quod pinguius est , extinsecus ipsis circumfundi , ait ; quod solidius , per venas in caput retorqueri et reflecti , ac inde cornua permulto humore irrigata enasci . 
Hic influxus cum continenter fiat , quod ex eo coaluerit , promovetur et truditur foras , et subinde succrescit aliud atque aliud ; quicquid igitur ejus extra corpus eminet , durescit ab aere cum ipsum consolidante , et in corneam duritatem confirmante ; id autem , quod etiam nunc intra cutem subest , molle et tenerum est . 
Quocirca recens cornu subnascens , et intrinsecus premens , vetus tanquam alienum expellit , dum veluti parturiens turget , et in lucem emergere gliscit , morae interioris impatiens . 
Et humor quidem recenter concrescens ad depellendum antiquum infirmus est , at durescens priora extrudere potest . 
Itaque vetera cornua pleraque interno robore expelluntur ; nonnulla arborum ramis circumplicata , et feram ad cursum incitatam vi impedientia , abrumpuntur ; et sic veteribus elisis , recentia ad erumpendum parata naturae mnere proferuntur . 
Bubulo pecori castrato Democritus ait tortuosa , gracilia , longa nasci cornua ; contra testibus praedito enasci secundum radicem crassa , recta , minusque prolixa ; eosdemque latiori , quam alteros , fronte esse . 
Nam hic ibidem cum multae venae sunt , ab iis ossa dilatantur ; simul et cornuum eruptio , quoniam crassior exsistat , frontis latitudinem promovet : castratis vero , quod sedes cornuum et initium enascendi perparvum habeat circulum , minus , ut ait , haec pars dilatatur . 
Porro mutili boves , foraminulentam , ut Democritus vocat cranii partem , et poris seu meatibus plenam , non habent ; sed universum solidum , quod cum adfluxum humorum non admittat , ut cornibus nudi ac mutili sint , in causa est . 
Venae etiam circa idem os cum pertenues et infirmae sint , minus alimenti continent . 
Sed cervis quoque mutilorum boum necessario siccior est ; cum in ea similiter graciliores habeantur venae , et idcirco minus validae . 
Ceu Arabicis vaccis egregia nascuntur cornua ; quod ad ea scilicet inquit ille humor copiosus , unde generosa illa germina nutriuntur , confluat . 
Ex iisdem quae cornibus carent , os humorem capere solitum solidius habent , et haudquaquam hunc ipsum sibi humorem recipere idoneum . 
In summa igitur , incrementi causa cornibus exsistit influentia , quam sane plurimae et crassissimae venae humore , quantum ferre possunt , gravidatae infundunt . 
Est et amor et benignitas erga homines animalibus propria . 
Nam aquila olim infanem servavit . 
Sed operae pretium est historiam integram explciare , amplum sententiae nostrae testimonium futuram . 
Sacchorae Babyloniorum regis Chaldaei nasciturum e filia nepotem , et regnum avo adempturum , praedixerunt . 
Hoc ille metuens , ut aliquid joco dicam , Acrisius erga filiam suam redditur ; arctissima enim custodia eam adservari jussit . 
At filia ( nam Babylonii regis sapientiam seritoabat fatum ) ex obscuro homine foetu concepto peperit . 
Natum autem ex ea infantem custodes regis metu ex arce civitatis , ubi filia inclusa erat , praecipitarunt . 
Aquila vero acutissimis oculis infantem dejici videns , priusquam terrae allideretur , volando subiens eum dorso excepit , et in hortum quendam deportatum leniter deposuit . 
Ille autem , qui horti curam agebat , pulcro puerulo conspecto , eum dilexit , atque educavit ; idemque Gilgamus appellatus Babyloniorum rex fuit . 
Hoc si cui fabula videtur , me quoque non approbare illi fatebor . 
Audio tamen Achaemenen Persam quoque , a quo nobilis Persarum prosapia descendit , aquilae alumnum fuisse . 
In Creta Dianae Rccaeae templum est , circa quod cum rabie corripiuntur canes , vehementer ex ea laborant : adeo quidem , ut ex promontorio in mare se praecipites dent . 
In Elymaea regione Adonidis templum est , et in eo mansueti leones , qui homines teplum ingredientes , tanquam salutatos , adulando excipiunt . 
Eos si ad cibum advoces , tanquam invitati convivae accedunt ; et quicquid porrexeris , postquam acceperint , modeste et ecenter abeunt . 
Piscem in mari rubro nasci ferunt , cui nomen hygros hoc est , humidus vel aquaticus phoenix ; is nigris lineis , quas coeruleae variant maculae , distinguitur . 
Ejusdem maris lacertus est , cujus magnitudo ei , qui nascitur apud nos , aequalis est ; sed virgatus spectatur , lineis nimirum aureolis circumdatur a branchiis ad caudam pertinentibus , quas media argentea distinguit ; ore est hianti , maxilla inferior eminet in superiorem ; virides oculos habet , quos aureo fulgore palpebrae ambiunt . 
Ejus item maris foetura est charaz nuncupatus piscis ; is pinnas habet etutrinque et in tergo auricolores , inferiores partes purpureis cingulis illustrantur , similiter ejusdem cauda auri colorem gerit , purpureus color medios oculos pulchre adumbrat . 
Sagittarius in eodem mari procreatur , echini speciem et similitudinem habens ; ac firmis et longis armatur aculeis . 
Hystrices Libycae eos , a quibus attinguntur , acerbe pungunt , et aculei earum non leves dolores inferunt ; quinetiam si mortuae sint , aculeorum puncturas noxias esse ajunt . 
Est etiam in mari rubro simia , non piscis quidem haec , sed bestia cartilaginea , velut squamarum expers , non magna . 
Colore est terrestri similis , tum facie speciem similitudinemque ejusdem gerit . 
Non pisceo tegmine reliquum corpus , sed illiusmodi circumvestitur , cjm testudinis involucrum est . 
Eadem , similiter atque terrestris , leviter similia est ; reliquum corpus instar torpedinis lautm est , ut dicas avem esse alas explicantem ; et cum natat , volare videtur . 
In hoc vero a terrestri differt , quod varie distinguitur ; et rufa est cervice , ut branchiis quoque . 
Os vero non in summa facie oblongum ei prominet , sed haec etiam parte modice similia terrestrem repraesentat sibi cognatam . 
Luscinia colorem et vocem per aestatem ne aliam speciem immutat ; neque enim sic cantum variat , distinguit , inflectit , canit : at hieme strepit , et inconditam vocem edit ; et , quasi vestis mutatione facta , ex nigro colore in rufum convertitur . 
Turdus vero hieme conspicitur magis murino colore , aestate varietate circa collum coloris distinguitur . 
Et vero pedites ex alio colore in alium mutabiles sunt , ut turdi , merulae , fucae , maenids . 
Lupi item cervarii , ut Aristoteles refert , aestivo tempore a pilis nudi , hiberno contra hirti efficiuntur . 
In Bubasto Aegyptia stagnum est , quod cicures permultos silures , eosque piscium mansuetissimos alit ; quibus frusta panis objiciunt , ad quae certatim ii adsilientes pascuntur . 
Iidem etiam in fluminibus procreantur , ut in Cydno Ciliciae fluvio : sed ii quidem idcirco minuti proveniunt , quod ejus confluens nitidissimus et frigidus sit ; quo non ipsi delectantur , sed turbido potius , ac plane limoso , eoque pinguescunt . 
Pyramus quidem atque Sarus , Ciliciae fluvii , eos longe pleniores ferunt ; tum Oronte Syrorum fluvius eos progignit ; Ptolemaeorum item fluvius , et Apamiense stagnum , maximos generant . 
Permultis quidem locis mansuefacti pisces , et se appellantibus obteperantes , et cibos objectos libenter excipientes , aluntur : ut in Epiroticae , olim nuncupatae Stephaneoleos , templo Fortunae , in vivariis ( sive canalibus ) utrinque juxta adscensum ; atque in Eloro Siciliae , olim Syracusiorum propugnaculo . 
In templo etiam Jovis Labrandei fons nitidus mansuetos pisces habet , monilibus et aureolis inauribus ornatos ; quod quidem templum septuaginta stadia ab urbe Mylasiorum distat . 
Ex hujus Jovis statua gladius est appensus , et colitur deus Carii Stratiique cognomine ; quod Cares primi stipendia meruerunt , et pecunia militarunt , loris clypeos appenderunt , cristas galeis accommodarunt . 
Cares autem , sunt appellati a Care Jovis et Cretae filio ; at Jupiter Labrandeus nominatus est , quod multo et impetuoso imbre pluisset . 
In Chio ad portum nuncupatum gheronton senum cicurum magnus est piscium numerus , quos Chii ad solatium senectutis exacta aetate adfectis alunt . 
Inter Euphratem et Tigridem regione media fons interesse praedicatur , cujus aqua usque ad imam sedem perlucida est , et aquam limpidissimam emittit , unde fluvius emanat Burrhas , ubi piscium mansuetorum greges exsultans errant ; praedicant autem incolae fabulam quandam sacram , nempe Junonem , celebratis cum Jove nuptiis , in hac aqua se abluisse , quod et Syri ajunt , unde locus etiamnum suavem odorem spiret , qui in vicinum etiam aerem circumquaque distribuitur . 
Animalium vim et naturam nosse ne dii quidem adspernantur . 
Siquidem Eurysthenem et Proclem Aristodemi , Aristomachi filios , cui pater fuit Cleodaeus , Hyllus avus , pravus Hercules , audio , cum in matrimonium feminas ducere constitutum haberent , profectos ad Delphicum oraculum deum consuluisse , quocum Graecorum Barbarorumve adfinitate devincti pulchre et prudenter nuptiis alligati viderentur : iis deum respondisse , ut eadem via , qua venissent , in Lacedaemoniam reverterentur ; ubicumque porro terrarum summe ferum animal ferens mitissimum eis occurreret , inde ducendas uxores esse , sic enim feliciter ipsis et prospere processurum esse . 
Cui oraculo obtemperantes , cum in Cleonaeorum regionem venissent , ipsis occurrit lupus agnum , quem ex aliquo grege diripuerat , portans ; ex eo illi conjecerunt Apollinem de iis animalibus oraculo significationem dedisse , proinde ipsos Thesandri filii Cleonymi , probi viri , filias uxores duxisse . 
Ergo si probe dii tenent , quodnam animal sit mansuetissimum , quodque immanitate efferatissimum ; neque nobis negligendum naturas eorum nosse . 
Res multas et varias producit India ; quarum aliae felicem sane illam , et admirandam esse parentem testantur ; aliae contra neque ulli sunt expetendae neque dignae , quae laudentur , vel desiderentur . 
Sed de aliis , quae vel usum aliquem sui adferunt , vel ad luxum et ostentationem faciunt , partim jam dixi , partim dicturus sum postea , faventibus diis ; in praesentia de serpentibus tantum regionis illius verba facere statui . 
Has illa multas variasque educat , quarum species omnes persequi velle infinitum foret . 
Non solum autem hominibus , verum etiam aliis animantibus perniciosa sunt . 
Eademque regio herbas defendentes a venenatorum morsuum pernicie producit , ad quarum usum et scientiam tantopere periti sunt indigenae , ut quodnam medicamentum cuique serpentium adversetur , probe teneant ; simul et ne acerrima veneni vis celerrime per corpus manet , ne id ipsum conficiat , praesens sibi mutuo ferunt auxilium , quod necessarium regio ipsa abunde subministrat . 
Jam porro serpentem , qui hominem interfecerit , Indi permultis in hanc rem tstibus Libycis , et Aegyptiis Thebarum incolis , utentes dicunt , idcirco subterraneam latebram ingredi nequire , quia terra suis ipsa sedibus eam non amplius recipiat , et quasi gremio suo in exilium ejiciat ; atque hinc postea errare , vagari , et pluribus jactatam miseriis , aestivo et hiberno sub dio aerumnosum omne aetatis tempus degere , neque amplius a conjugibus adiri , neque ab iis , quos ex se procreaverit , parentem agnosci . 
Poena igitur homicidii ipsis rationis expertibus a natura inflicta est , dei providentia , prout ipse commemoravi ; dictum est vero , ut inde discat prudens . 
Anseres ad custodiam praeferendi sunt canibus , quod Romanorum periclitatione constat ; quo tempore acerrie a Gallis impugnati sunt , qui eis repulsis jam in urbem invaserant , jamque universam occupabant , Capitolio tantum excepto , qdsurare non facile poterant . 
Hujus igitur loca , quae insidiantes admissura et minus tuta videbantur , custodibus committebant . 
Consulatum gerebat tu temporis M. Manlius consul , et commissum sibi Capitolium custodiebat . 
Hic est , qui filium propter fortitudinem et rem bene gestam coronavit ; sed , quod extra ordinis sui locum progressus esset , morte affecit . 
Postquam vero Galli collem sibi undequaque inaccessum animadverterunt , intempesta nocte per insidias adoriri somno profundiore detentos statuerunt ; conscensuros autem se sperabant per illam partem , quae tanquam natura satis munita custodibus erat vacua , quod inde insidiaturos Gallos Romani minime credidissent . 
Atqui ex eo etiam loco collis cum Jovis aede turpiter occupatus fuisset , nisi forte adfuissent anseres ; canes enim ad cibum eis objectum silebant , anserum vero proprium est , ad esculenta , quae eis objiciuntur , non quiescere , sed exclamara ; suo igitur clangore Manlium et custodes excitarunt . 
Quamobrem nunc etiam canes apud Romanos peos luunt quotannis , ad veteris perfidiae memoriam ; anseri vero certis diebus suus decernitur honor , magna cum pompa in foro incedit . 
Haec etiam non a cognitione scientiaque animalium abhorrent . 
Scythae ligni inopia , quae diis immolant , eorum ossibus succensis coquunt . 
Apud Phryges , si quis aratorem bovem occiderit , morte mulctatur . 
Sagarenses quotannis summa adversus Minervam observantia ei celebrant camelorum certamen , ad cursum enim aptissimi et velocissimi apud eos procreantur . 
Saracori asinis neque ad ferenda onera utuntur , neque ad molas , sed bellatores habent ; et quemadmodum equis Graeci insidentes , sic asinis hi bellica pericula sustinent . 
Quod si quis asinorum apud eos corpulentior esse videatur , illum Marti sacrificant . 
Clearchus Peripateticus dicit solos de Peloponnensibus argivos serpentem non reximere ; et si canis in forum ingrediatur certis quibusdam diebus , quos illi sacros agunt , et Arneidas vocant , eum interficere . 
In Thessalia vero is , qui uxorem ducturus est , pro nuptiis sacrificans , equum bellatorem indcit frenatum , et omnibus armis instructum ; deinde postquam sacrificium peractum sit , et pactum cum virgine fecerit equum uxori habenis ducendum tradit . 
Jam porro id quam significationem habeat , Thessalis explicandum relinquo . 
Tenedii olim praestantissimam gravidam vaccam Baccho alebant , et , cum peperit , tanquam sane puerperae inserviunt ; vitulum autem recenem natum cothurnis induti immolant ; sed qui eum securi percussit , dicis gratia lapidibus etitur , atque in mare fugit . 
eretrienses Amarynthiae Dianae pecudes mutilas immolant . 
Praeter ea , quae supra dixi , Xanthippi , cui pater fuit Ariphrus canes domini perstudiosos fuisse audio . 
Eo enim tempore , cum ingenti bello Persarum in Graeciam exardescente , Athenienses oraculi jussu , relicta patria , in classem demigrarunt ; tum hujusce , quem modo nominavi , canes una cum domino transmittente ipsi ex Attica in Salamina natando trajecerunt . 
Haec referunt Aristoteles et Philochorus . 
Donfluentem candidi coloris efficientem Crathis fluvius emittit . 
Nam ovillum et bubulum pecus , et omnis grex quadrupes , sicut Theophrastus ait , ex eo bibens de nigro rufove albus fit . 
Boves quoque in Euboea fere omnes albi nascuntur , quare et arghiboeion albis bobus gaudentem poeae Euboeam cognominant . 
Philo dicit eum , qui Nicomedi Bithyniae regi pocula administraret , a gallinaceo , Cenatauro nomine adamatum fuisse . 
Tum graculo formosus puer in amore fuit ; tum etiam apes amatorio adfectu flagrare audio , quamvis earum plurimae a libidine sint alienae . 
Sphingem , quicunque vel picturae vel plasticae operam dant , fingere alatam solent . 
Ceterum apud Clazomenios suem alatum exortum fuisse audio , qui Clazomenios agros vastaret ; quod quidem ipsum in libro De Clazomeniorum finibus Artemon confirmavit , unde illic locus decantatus Sus alatus nominatur . 
Id quod si cuipiam fabula videatur , non prohibeo : ego , quod de animali dictum ab aliis non ignorabam , non invitus retuli . 
Haliae Sybaridis filia , cum in Phrygia lucum Dianae ingressa esset , draco quidam sacer conspectu praegrandis apparuit , et cum ea coivit ; unde Ophiogenae dicti primam sui generis originem trahunt . 
Lupum Delphi colunt , Samii ovem venerantur , leaenam Ampraciotae ; causas autem , quamobrem hujusmodi bestias divini cultus honore prosequantur , non alienum est explicare . 
Delphis aurum sacrum furto direptum , et in Parnasso defossum , sicut dicit Polemon , investaigavit lupus ; Samiis item aurum furto sublatum ovis invenit ; quare Mandrabolus Samius Junoni ovem consecravit , ut Aristoteles tradit . 
Ampraciotae leaenam , quod tyrannum ipsorum Phaylum dilacerasset , idcirco ut suae libertatis vindicem summa eligione colunt . 
Miltiades equas ter Olympiae victirics , sepulturae honore in Ceramico affecit . 
Evagoras Lacon itidem Olympionicas equos ad sepulturam magnifice dedit . 
Ganges Indiae fluvius , initium ducens a fontibus , cum per se fluit , et nondum ad alios admistus est , altitudine est viginti passuum , latitudine vero octoginta stadiorum ; cum vero jam alii in eum influxerint , altus sexagenos passus profluit , dilatatur autem et diffunditur in quadringenta stadia . 
Insulas Lesbo Cyrnove majoes efficit ; et cete procreat , quorum adeps unguentorum usum praestat . 
In eo etiam testudines nascuntur , quarum testa non minori magnitudine sit , quam dolium capax viginti amphorarum . 
Idem crocodilorum genera duo educat ; quorum alteri nihil nocent , alteri inexorabili atque immisericordi in quidlibet voragine carnivori sunt ; in eorum summo rostro quiddam , similiter ut in cerastis ( serpentibus ) eminet . 
His administris ad maleficos puniendos Indi utuntur ; nam eosdem criminum gravissimorum damnatos illis objiciunt , neque carnifice egent . 
Piscationis marinae periti , ut auctor est Leonides , scaris escam demittunt coriandrum et carton , sic enim facile et nullo negotio capiuntur ; scarus enim his condimentis , ceu praestigiis quibusdam , allicitur . 
At betarum foliis mulli capiuntur ; nam hoc olere gaudet hic piscis , eoque facile inescatus capitur . 
Piscationis modi quatuor traduntur ; fit enim vel reti , vel conto , vel nassa , vel hamo . 
Ea , quae retibus utitur , praecipue ditare piscatores potest propter copiosam capturam , qua pisces pariter plurimi , ut occupatis hostium castris captivi , in eorum potestatem veniunt . 
Supellectilem vero requirit variam ; ut sunt funes , fila alba et nigra , cyperus , suber , plumbum , picea , lora , rhus , lapis , byblus sive papyrus , cornua , navis sex remorum , axis , scytalides ( sive bacilli teretes ) , cottana , tympanum , ferrum , ligna , pix . 
Incidunt autem in ea diversa genera piscium , et varii multique eorum greges . 
Quae vero rex contum piscatio fit , inter ceteras strenuissima est , et piscatore opus habet tobustissimo . 
Ad eam requiruntur pertica recta oleagina , et funes e sparto contexti , et taedae vel faces de pinu perquam resinosa , item navis parva , et remiges assidui validique brachiis . 
At nassarum usus , prae ceteris insidiosus atque dolosus , ingenuos homines minime decere iter . 
Adhibentur holoschoeni juncorum generis non madidi , viemn , lapis qui facile manibus tractetur alga marina , funes , coma cupressi , suber , ligna , esca , et navis parva . 
Porro ea , quae hamis fit piscatio , ut callidissima est , ita liberis hominibus inprimis decora . 
Opus autem habet pilis equinis , albis , nigris , rufis , et ad canum colorem vergentibus , ceteris qui tinguntur inserunt albos vel purpureos , reliquos omnes improbant ; aprorum etiam setis rigidis utuntur ; et linis seu filis , et aere multo , plumboque , et e sparto funiculis , et penis , praecipue albis aut nigris et variis . 
Sunt ex piscatoribus , qui etiam lanis utatur puniceis vel purpureis , et suberibus , et lignis ; ferroque , et aliis rebus indigeant , et inter illas arundinibus rectis procerisque , nec madidis , holoschoenis vero madefactis , et ferula rasa , et virga de corno arbe , et caprae cornibus , et corio . 
alii enim pisces aliis istorum capiuntur , ut jam supra explicatum est . 
Duae hae narrationes , quarum una Indica est , altera Libyca , generaidem utique inter se differunt ; illa autem , quae regioni suae peculiaria esse utraque perhibet , haec sunt . 
Si Indicus elephantus robore aetatis confirmatus capiatur , ex feritate aegre traducitur ad mansuetudinem , et quod desiderio libertatis teneatur , ideo caedes molitur ; ac si vinculis devinciatur et constringatur , magis incitatur animo , neque ullam servitutem perpetitur . 
At enim indi variis et multiplicibus cibariorum illecebris ventrem implere , eumque delinire student ; ille tamen nihil de acerbitate sua remittens , insulaeque ab iis blanditiis mitescens , iis praeclare contemptis , pergit , iisdem infestus esse . 
Quid igitur ii comminiscuntur et machinantur ? 
Instrumento quodam musico , quod scindapsum vocant , vernaculam cantiunculam ei canunt ; is animum attendit , auremque ad audiendum erigit , et suavitate illius demulcetur , animi incitatio comprimitur , ac paulatim in objectum cibum respicit ; et quamvis omnibus vinculis exsolvitur , tamen cantu devictus non amplius ad pristinos mores a mansuetudine deficit , et cibo libenter veluti conviva fruitur . 
Tibiae cantu ( nam et alteram narrationem audire oportet ) isque eo capiuntur Libycae equae , ut hujus blandimentis ad homines mansuescant ac mitigentur , et insultare ac laedere desinant ; et quocunque eas cantiuncularum blanditiae invitaverint , eo pastorem consequuntur ; cum ille insistit , hae etiam a progrediendo se sustinent ; ac si cantum contentiorem ad tibiam canat , ex eo tanta voluptate adficiuntur , ut lachrymas tenere non possint . 
harum igitur pastores ex rhododaphnes arboris ramo exavato patoritiam fistulam conficiunt , cujus sonoro inflatu armentum antegredientes demulcent . 
Euripides dicit , pastores hymenaeos ad tibiam cantanes ad venerem equas incitare , atque etiam equos ad ineundas feminas incendere . 
Ad hunc igitur modum equinae nuptiae initiantur , ut nuptiale carmen tibiae praecinat . 
Delphinorum genus quantopere cantu et tibiis delectetur , luculentum Arionis Methymnaei historia nobis testimonium fuerit ; quam et statua ejus in Taenaro , et subscriptum epigramma repraesentant , hoc videlicet distichon : Hoc vectus Cyclei proles evasit arion Ex maris insidiis , dis ducibus , Siculi.Ceterum hymnus , quo se Arion gratum Neptuno declarare , et simul delphinorum in musicam studium testari voluit , tanquam et illis mercedem pro se servato et superstite exsolvens , ab eo conditus ejusmodi est : Neptune deum maxime , Qui rex maris profundi Tridente clarus aureo Complecteris undique terram : Te branchiis et pinnis Insigne piscium genus Mute colunt natantes : Prae ceteris te pandi Circumnatant delphines , Canes marini , et errant Juxta , levesque saliunt ; Quandoque et instar jaculi Vibrant seipsos eminus Pernicitate mira , Cervice rigidi recta ; Oblectat hosce musica ; Amant eos Nereides Suum pecus puellae , Quas Amphitrite peperit . 
Vos me vagantem Siculo In aequore ad Taenarium Litus tulistis equitem , Vectumque dorsis vestris ; Vester chorus me placide , Non pervium mortalibus , Longe salum lateque Sulcans natando eduxit ; In quod viri me nautae Dejecerant e navi Curva , marina , perfidi.Ergo etiam alia , quae praediximus , et musicae studium in delphinis laudari convenit . 
Tyrrhenorum sermone pervagatum est apros et cervos apud eos , cum retibus et canibus , ut venandi sane usus ferre solet , tum multo maxime musicae adjumento capi ; quod quidem ipsum quemadmodum fiat , jam porro dicam . 
Circumjectis retibus , et ceteris instrumentis idoneis ad faciendas bestiis insidias collocatis , homo tibia canendi bene peritus , quoad ejus fieri potest , omnem cantus contentionem remittit et relaxat , et quidlibet ad canendum suave praeclare usurpat ; et sensim pedetentimque progrediente illo , in montium vertices et convalles , et densa frutetis loca , atque , ut brevi explicem , in omnia lustra ferarum et cubilia tibia cantus influit . 
Ac nimirum primo in eorum aures influentis soni insolentia ipsos exterret ; deinde cum impotenti voluptate aures tenentur , tum nullo negotio comprehenduntur , cautusque suavitate permulsi et deliniti in eorum , quae procreaverint , et domesticarum sedium oblivionem veniunt ; etiamsi ferae bestiae non a locis , ubi versari aduseverunt , aberrare solent . 
Sic igitur Tyrrhenae bestiae paulatim tanquam suadae illecebra ducuntur , et quasi cantu praestrictae in laqueos sese inserunt , quibus illaqueatae comprehenduntur . 
Anthiae cum sunt capti , miserabile praebent spectaculum , mortemque suam lugere et quodammodo supplicare videntur , sicut homines , qui in latrones immisericordes et caedis avidos incurrerunt . 
Nonnulli autem eorum , dum aufugere nituntur , ac retibus insultantes insidias transilire conantur , trucidantur ferro ; qui vero mortem evadunt , in terram antehac eis inimicam exsiliunt , atque ibidem mortem obire malunt , quam gladio perire . 
Gordio filium suum Midam regem fore aquilam praesignificasse audio , cum ea supra hujus caput arantis primo volasset , deinde totum diem in jugo sessitare non prius dstitisset , quam is , vespera accedente , arationem dimisisset . 
Lupus idem maxima magnitudine cum in ludum invasisset , et de manibus Gelonis Syracusani pueri tabellam rapuisset , Gelon de sede surgens , non quidem feram timore perterrebat , sed acerrimo tabellae suae desiderio eam insequebatur . 
Postea autem quam hic extra tabernam ludi literarii fuisset , haec quidem repentincola ruina corruens pueros una cum praeceptore confecit et oppressit , ac Gelon solus divinae providentiae munere sodalibus suis superfuit ; quod ipsum , non eum a lupo occisum , sed potius servatum fuisse , magnam profecto admirationem habet . 
Non igitur rationis expertia deus negligit , imo vero cara habeat , cum per illa Gordio regnum praesignificarit , Gelonem vero ex impendente periculo servaverit . 
Ergo bestiae etiam in amore sunt divino numini . 
Sargos Cares hoc modo capiunt . 
Cum auster placide et mollibus auris spirat , et undae tranquillae leni ad litus murmure offendunt , tum piscator non indigens arundine , juniperi alicujus vegetissimae virgam accipit , et extremitati ejus lineam alligat , hamoque lycostomum neque recentem neque plene salsum , ac in mare demittit ; in piscatorii autem navigii puppe sedens , insidias in mare demissas leviter movet , simulque ei quiete inservit puer , qui probe tenens ut sensim pedetentimque navis impellenda sit , ad terram versus remigat . 
Tum sargi permulti exsultantes ex scalpellus latibulis prosiliunt , et ad hamum congregantur ; piscis enim jampridem occisus , et ad capiendum divulsus , eos veluti illecebra allecta : cumque propius a terra sunt , cibi aviditate irretiti facile comprehenduntur . 
Pisces alii alia loca amant et incolunt ; alii inter saxa morantur , in arenis alii , quidam inter herbas . 
Sunt enim in mari etiam herbae , ut brya , et vites , et uvae dictae , et fuci vel algae ; est et brassica quaedam marina , essent mnia , et triches . 
Ex his pisces alii aliam degustant , familiarem sibi , et cui sit adsuetus quisque ; nec aliam attigerit . 
De rei piscatoriae bene peritis audire potes , ex piscibus quendam esse nomine callionymum . 
Huic Aristoteles ait in dextra jecoris fibra copiosum fel situm esse , jecur autem ad laevum latus collocatum esse . 
Cui quidem rei testimonio est Menander in Messenia inquiens : Facio te habere fel callionymo copiosius.Anaxippus item in Epidicazomeno : Me si moveas , et sicut callionymi Fervere efficias omne fel , Nihil a xiphia cane me differre videbis.Sunt qui eum dicant edulem , alii plerique neant . 
Poetae quidem ubi convivia et epulas describunt , non facile ejus meminerunt , cum alioqui plerosque , quorum usus est , suis versibus nominarunt : ut Epicharmus in Nuptiis Junonis , et Terra Marique , et insuper Musis ; et Mnesimachus in Isthmionice . 
Non animatos partus edit , sed similiter ut aves ex sese rana marina ovum parit : cujus quidem foetus vel a parturbs recentes capite praediti sunt tum magno tum aspero ; eamque ob rem cum quippiam metuunt , ipsa intra se recipere minime est idonea , nam illam etiam rursus subeuntes exulcerant ; et similiter si vivos in lucem proferret , exeundo laederent . 
Non ergo vivos parit , nec foetibus bona perfugia praestat . 
Hujus ovum non naturae ovatae speciem similitudinemque proprie gerit , cum sit squamosum , asperum et ad tactum resistens et durum . 
Temporis longinquitate polypi adeo magni evadunt , ut ad ceti magnitudinem accedant , cetaceique generis numerum obtineant . 
Puteolis oppido Italiae auditum est polypum , cum ad inusitatam corporis molem excrevisset , spreto et neglecto maritimo victu , in continentem processisse , et terrena quaedam depraedatum esse ; et cum persubterraneum specum , Puteolanas sordes in mare transmittentem , natando in maritimam domum adscendisset , ubi mercatorum ex Iberia res salsamentaque in magnis bvasis essent , brachiorum circumplexione vasa primo stricte comprimentem confregisse , deinde salsamenta depopulatum fuisse . 
Mercatores vero ingressos , ubi dolia disrupta inspexissent , et permagnum earum rerum , quas navi advexissent , numerum exhaustum deprehendissent , stupuisse ; ac nimirum cum ab insidiis fores integras , tecta ab omni irruptione intacta , parietes non perfossos intuerentur , quisnam populator fuisset , nulla conjectura adsequi potuisse ; at enim cum reliquias conditorum piscium a non vocato conviva relictas animadverterent , eos constituisse ex domesticis audacissimum armatum intus in insidiis ponendum esse . 
Polypum vero noctu ad adsuetas epulas adrepentem revertisse ; et tanquam athleta adversarium strictissime correptum suffocat , sic flagellis vasa circumplicantem facillime perfregisse praedonem , ut ita dicam , polypum . 
Eum porro , qui insidias moliretur , etiamsi lunae fulgoe domus illustraretur , omniaque conspicua essent , non tamen , quoniam solus esset , bestiae tantae metu perterritum , hanc aggressum fuisse , sed mane mercatoribus totam rem explicasse ; quod quidem ipsum ii audientes ei fidem non habebant . 
Deinde tum negociatores ob tantum acceptum detrimentum , periculi memoria deposita , consenserunt simul ingredi , et congredi cum hoste ; tum alii inusitati et incredibilis spectaculi studio sua sponte sese auxiliatores una in domo illa concluserunt . 
Postea vero quam sub vesperam in solita dolia fur invasisset , ex eis partim cloacam obstruebant , partim armis tecti in hostem irruentes dolabris et cultris acutissimis ejus brachia abscindebant ; cumque , quemadmodum vinitores et putatores arborum robustissimos ramos secant , sic ii ipsius membra circumcidissent , tandem vix non parvo labore eum ipsum confecerunt ; et , quod quidem admirationem habet , in terra piscem mercatores fuerunt expiscati , hujusque belluae propriam veteratoriam nobis ostenderunt . 
Eorum , quos ceperint Indi , elephantorum vulneribus ad hunc modum medicinam adferunt . 
Aqua primum tepida haec perfundunt , ut Eurypyli Patroclus apud praestantissimum Homerum ; deinde butyro ungunt ; postea , si profundiora fuerint , inflammationem leniunt , suillam carnem recenti sanguine suo madentem et calidam adhuc admoventes . 
Oculorum vero morbos sanant , bubulum lac tepefacutm iis infundentes ; quo hi remedio oculos aperiunt , et magno cum voluptatis sensu , sicut homines , vim medicinae agnoscunt ; tamdiu vero utuntur ac repetunt hoc remedium , donec lippitudo cesset . 
Ceteris , quibus adfliguntur , morbis vinum nigrum medetur ; quod si hac medicina ex morbo non liberantur , insanabiles sunt . 
Elephantus quidem grearius adsuefactus aquae utitur potione ; ei vero , qui in bello certat , vini , non quidem ex vitibus confecti , sed ex oryza vel calamis factitii usus indulgetur . 
Simul et flores eis dantur , atque in prata ad legendos flores , quia suavitatem odoorum amplexentur , et mansuetiores evadant aguntur ; ipso enim odoratu flores internoscentes colligunt , is etiam hos lectos in calathum inferunt , quem eorum rector sustinet . 
Postquam hunc floribus compleverint , tanquam vindemia facta , lavatione similiter atque homines lauti delectantur . 
Ut vero ea usi reverterint , flores suos expetunt ; quod si rector adferre tardaverit , barritum edunt , neque prius cibum sumunt , quam eis quispiam , quos collegerint , flores attulerit ; eos allatos de quasillo tollentes sui praesepis labra ornant , hanc nimirum cibo suavitatem ex his bene olentibus , ut ita dicam , excogitantes : stabulum etiam , ubi diversantur , floribus permultis sternunt , ut suavius dormiant . 
Ceterum Indici elephanti novem cubitorum altitudine , latitudine vero quinque , habentur ; maximi illic , qui Prasii appellantur ; his magnitudine proximi existimantur Taxilae nuncupati . 
Indicum equum exsultantem , et immoderatius excurrentem continere , et habenis adductis coercere , non est cujusvis , sed hominum , qui a prima aetate ad rerum equestrium scientiam instituti sint . 
hi freno ipsos sustinere , regere , et moderari adsueverunt ; et quanquam nlj lupatis , sive frenis aculeatis , os et palatum ipsorum urgeant ; cogunt tamen eos , utcunque effrenes , equinae tractionis bene periti in gyrum circumagi , ut ipse vidi . 
Veruntamen ad hunc gyrm agendum , atque ad conficiendum orbem , manuum robore opus est , et summa rei equestris scientia . 
Qui hujus disciplinae sunt experientissimi et callidissimi agitatores , currum etiam sive quadrigas versare in orbem plane norunt , cujus certamen non est contemnendum ; currus vero duos milites pugnantes fert . 
Ceterum militaris elephantus thhoracio , ut vocant , aut etiam nudo dorso suo , tres bellatores fert , alterum dextra , alterum sinistra pugnantem , tertium retro versus ; ac simul quartum securim manibus tenentem , sicque illa belluam dirigentem , tanquam navem clavo navicularium , reique nauticae peritum . 
Pardales cum Mauri venantur , ut vivas capiant , ejusmodi insidias collocant , ut intra aedificatiunculam , lapidibus quam primo struxerint , putrescentis jam carnis frustum ex longiore funiculo appendant ; deinde e virgi et arundinibus januam rara structura imponant , per eas ut foetidae carnis odor emanet , et longe lateque vagetur . 
Hunc inclusum foetorem ferae bestiae sentiunt , nam quodammodo tetris odoribus delectantur ; eum igitur percipiunt , sive in desertis montibus , sive in valle profunda , sive alio tractu sylvestri fuerint : et quae primum hunc odorem hauserit cibi desiderio incitata , quanto potest impetu , ad dilectas dapes festinat et salit , tanquam quadam amatoria illecebra attracta ; et incidit in januam , eamque subvertit et infelici esca constricta tenetur . 
Nam cum funiculo praedicto contextus est laqueus , perquam callide , qui , dum esca movetur , comprehendit gulosam feram ; quae subito misere illaqueata poenas dat liguritionis , et heluationis importunae . 
Lepores interdum a vulpibus non tantum cursu , sed etiam magis arte , comprehenduntur ; captiose enim circumvenire et inducere vulpes probe novit . 
Cum igitur noctu in leporis vestigium inciderit , et feram olfecerit , tacite et sine strepitu ingrediens , spiritum comprimit , eumque in ipso cubilio deprehendens , tanquam de insidiis , securum animi et insperantem capere aggreditur . 
At enim lepus non dissoluto et ignaviter remisso animo somnum capit ; et simulac primum vulpem advenantem sensu comprehenderit , de cubili exsilit , properans fugam capere , et cursum ad summam celeritatem facit ; vulpes item vestigiis eum insequens ingreditur currere . 
Verum longam viam ubi hic confecerit , ut qui jam longinquo abscessu contra vulpem superior factus sit , sub dumeta aliave fruteta densiora subiens , ex longo cursu , libenti animo se quieti dat ; at vulpes e vestigio insequens ei non concedit , ex fuga ut consistat , et laboris requietem habeat , sed ad alterum cursum ex quiete eum excitat et agitat . 
Postea vero quam incitato cursu is non minorem viam quam prius exegerit , rursus vehementer quietem cupit capere ; illa vero cito adventans , et frutetum concutiens , leporem somnum capere non sinit . 
Itaque is iterum excurrit , et illa non tardius insequitur . 
Cum autem continenter ex alio alius cursus hunc vigiliis diu multumque fatigatum exceperit , currendo fessus et laboribus succumbit , et longius procedere desistit ; ipsa vero consecuta eum ipsum non sane cursu , sed longinquitate temporis , et captiosa investigatione comprehendit . 
Haec de leporis cursu alibi alio festinans dicenda distuleram ; nunc aliud etiam de hoc animali opportune addam , ut ne ab instituto discedam . 
Foetus suos cum in plures locos lepus dispergit , hoc pacto arbitratur a rapinis tutiores esse ; nam summo in eos amore flagrat , neque a venaticis modo insidiis de illis timet , verum etiam vulpium incursiones perhorrescit : nec minus quidem avium impetus extimescit , imprimis vero corvorum et aquilarum vocem metuit ; cum his enim avibus nulla pace conjungitur , sed sese abstrudit in dumeta , in aliave fruteta , aut cespides , aut cum necessitate urgetur , in quodvis aliud latibulum se occultat . 
De viro rei venatoriae bene perito , et cetera quam bono , et a mendaciis alieno , sermonem accepi , cum fidem habeo , ideoque dicetur . 
Dixit igitur mares lepores parere , et uno eodemque tempore tum alios implere , tum ex sese parere , tum nutrire , quippe qui sint utriusque sexus participes . 
Idemque testabatur aliquando duos , aliquando tres parere . 
Huc etiam addebat , marem semimortuum captum fuisse , ipsum autem ventrem intumuisse , utpote praegnantem , atque in dissecti utero matricem et tres lepusculos repertos fuisse : eos primum extractos immobiles fuisse , et veluti offas quasdam carnis sine motu jacuisse ; deinde a sole intepescentes , seque colligentes revixisse ; et eorum quendam postea se movere coepisse , et suspexisse , confestim etiam linguam porrexisse , et cibi desiderio os aperuisse ; lac igitur iis admotum , et paulatim alitos fuisse , verisimile est , ad ostentandum parentem . 
Non possum equidem mihi , ut huic narrationi non credam , persuadere ; quod viri illius sermo ab omni mendacio et ostantatione alienus fuerit . 
Rationem tum vtoo tum temporum lepus plane scit , animal callidius quam blandius . 
Hieme apricis locis cubilia idcirco sternit , quod apricationem vehementem appetit , frigus hostilem in modum declinhat ; aesate vero alsioris sedis studio captus ad aquilonem cubitat . 
Temporum commutationes nares ei indicant . 
Non oculos claudit , cum somnum capit , solus animalium , nec somno ejus palpebrae cedunt ] ; imo vero cum reliqua memba somnum accipiunt , interea tamen oculi vident . 
Dico autem ea , quae a viris rei venatoriae peritis intellexi . 
In pastionibus tum nocturnis tum longinquis pabulum inquirit , sive quod forte peregrini cibi desiderio tenetur , sive etiam , quantum equidem intelligo , ut se exerceat , et pedum celeritatem etiam noctu dum abstinet somno firmet . 
Viam retroversus pertinentem cupide amplexatur , et consuetam sedem omnibus locis antefert ; eoque non parum saepe capitur , quod adsuetum cubile relinquere non possit . 
Lepus , quem canes et equi insectantur , si campestris sit , celeriore et concitatiore cursu , quam montanus , viam conficit , propter corporis exiguitatem et tenuitatem ; cum enim gracili habitu sit , ipsum levitate et celeritate praestare vero proximum est . 
Primum igitur ex terra exsiliens saltu fertur , et per dumeta aliave densiora virgulta et rigua loca expeditus perlabitur ; tum vero sicubi herbae sint altae et frequentes , ex eis facile sese explicat atque elabitur . 
Ac quod leoni caudam ad excitandas et instigandas eorum vires magno adjumento esse dicunt ; sic lepori aures roboris quasi vexilla , et cursus incitamenta praestant . 
Fugiens enim ad tergum eas retorquet ; stimulis etiam utitur , ne a currendo quiescat et retardetur . 
Jam porro cursum nec unum nec recta tenet , sed huc illuc se versat , et de recto cursu deflectit , ut pertubert ac decipiat canes . 
Ad id quidem diverticulum , quo vult iter cnvertere , de auribus alterutram inflectit , eaque quasi moderatrice cursum dirigit . 
Neque vero improvide omnes suarum virium nervulos prodigit , sed impetum insequentis oservat : qui si ad insequendum tardus et segnis sit , non omnem suam celeritatem profundit ; sed duntaxat canes antegredi maturans sese a currendo reprimit , ne ex incitato cursu viribus deficiat . 
Penitus enim cognoscit se cursu praestare , et observat tempus , quo cursu defatigare non habet necesse . 
Quod si pedum celeritate canis ad conficiendum iter pollet , tum omnibus revocatis viribus lepus , quanto maximo potest cursu , fertur . 
Cum autem longe multumque canibus anteverterit , et longo sane intervallo venatores atque equos reliquerit , tum in aliquem tumulum adscendit , et in posteriores pedes sese erigens , tanquam ex specula , et insectantium certamen prospicit , et , quantum equidem existimo , eos ut debiliore ridet . 
Et ita hoc veluti lucro confidentior , veluti pacem tranquillitatem adeptus , jucunde quietem captus dormit . 
Montium incolae non tam veloces , quam qui in plantie versantur , nisi quando sub montem subjectos habent tractus in plantiem explicatos , quo ex montibus decurran ; unde fit , ut tametsi montes incolant , tam in campis se exerceant , unde saepe campani homines eos excitant atque insequuntur . 
Cum autem proximi sunt ut capiantur , a campestri via parum declinantes in altiores locos et montanos se convertunt , in suas nimirum sedes festinantes , idcircoque evadunt , et insperatam salutem adsequuntur ; quod canibus et equis montium itinera infesta atque inimica pedes obterunt et debilitant ; sed eo acerbius canes vexantur , quod carneos pedes saxis minime resistentes , nec quemadmodum qeui ungulas habent ; contra lepus convestitos pilis pedes habet , et duritatis et asperitatis patientes . 
Jam ex leporibus , qui in crebris dumetorum frequentia locis commorantur , laboris inertia segnes ad cursum velocitate non valent , ex pedum tarditate ad fugiendum laborantes ; nam hujuscemodi pimo habitu et cessatione torpentes , cursui non adsueti sunt , et ad proficiscendum longissime a suis frutetis inhabiles . 
Ipsorum ratio venandorum talis est : Primum per frutices perparvulos et minime continenti crebritate densos permeant ; densiores vero , qui subiri non possunt , transiliunt ; at ubi fruticetum aliud ex alio nexum latissime continuatur , ibi hoc ipsum crebro facere coacti cum sint , corporis gravitate ad saltum parum valentes , sane quam cito laborant , et succumbunt . 
Canes vero ab eis ipsis primum aberrant , quod propter minutarum arbuscularum frequentiam eos non vident , quare et ipsi per frutices saliunt odoris sensu illecti ; deinde tandem aliquando visos insequuntur , de contentione currendi nil remittentes : illi autem ipsi ex continuatione saliendi ad capiendam fugam longiorem remollescunt , et viribus defecti comprehenduntur . 
Porro ut facile sursum versus cursu feruntur lepores , quia posteriora crura longiora habent ; sic sane deorsum versus aegre ideo decurrunt , quia anteriora , cum sint breviora , eos afflictent . 
Aliud est etiam genus leporum natura perparvum , nec tamen augetur unquam , cui cuniculus nomen est : quod quidem ipsum novatum a me non est , sed Iberico utor quod a principio Hispani ei imposuerunt , apud quos nascitur et abundat . 
Color ei quam ceteris nigrior : et caudam ceteris breviorem habet , cetera reliquis leporibus consimilis est ; praeterquam quod magnitudo capitis quippiam differt , quia exilius sit , et minima carne praeditum ac brevius reliqui corporis respectu . 
Reperitur et in cervi corde ossiculu , cujus usum referant alii . 
Thynnorum piscationem Itali et Siculi cetiam appellare solent : tum loca , quo magna retia reponere soliti sunt , ceterumque instrumentum , quo captari assueverunt , cetotheria ideo nominant , quod magnos thynnos in numerum reliquorum cetaceorum referre velint . 
Celtas audio , et Massilienses , atque omnes Ligures , maximis et firmissimis hamis ex ferro confectis thynnos comprehendere solere . 
haec de thynnis , praeter ea quae alias retuli , hic addiderim . 
Qui circum insulas Tyrrhenicas nuncupatas piscium capturae operam dant , cetaceum quempiam piscem aulopiam appellant , cujus naturam explicare non alienum est . 
Aulopiam maximi thynni superant , at robore aulopias cum illis collatus primas fert . 
Quamvis enim thynnorum natio fortissima est , adversarii tamen aulopiae prompte repugnantis ne primum quidem mimpetum sustinet ; sed sanguine ei refrigerato cedit , unde resolutus mox vincitur . 
Aulopias vero , cum omni conatu ei resistit perdiu pugnam tolerat ; ac nimirum contra piscatores quoque decertat , et saepissime victoriam reportat , sese premens , et capite deorsum nutans , idque in profundum impellens ; ore enim ac cervice valida , velutique superbiente , et robore plurimum valet . 
Cum est captus , eximia forma spectatur ; oculis est patulis , rotundis , magnis , cjm Homerus bubulos canit ; maxillae non solum robustae , ut dixi , sunt , sed etiam pulchritudinem ei conciliant ; dorso est caeruleo , colori saturati ; ventre est candido ; a capite ad caudam pertinens aurea quaedam linea in orbem desinit . 
Jam quam insidiosis captionibus comprehendatur , mihi , sicut auditione accepi , exponere lubet . 
Piscatores loca , ubi domesticas sedes et commorationes arbitrantur aulopias tenere , ex speculatione praecipiunt et praesumunt ; deinde postquam permagnum piscium coracinorum numerum retibus ceperunt , et navem suam anchoris firmaverunt , strepitum quednam more vesparum faciunt , et coracinos ad illiciendos eos praetendunt . 
Ubi vero ii strepitum exaudierunt , et esculentam illecebram animadverterunt , alii aliunde eo ire pergunt , et gregatim circum navim piscatoriam errant ; atque eatenus et plausu et cibi abundantia ad piscatores mansuescunt , sive meo judicio escae cupiditate capti , sive quemadmodum piscatores inquiunt , suo permulto robore nitentes , ut non ab hominum contactu refugiant . 
Nonnulli ex eis cicures sunt , quos sane piscatores ut beneficos ab aliis internoscunt , fodereque cum iis devinciuntur , pacemque servant . 
Hos tanquam duces sectantur alii peregrini aulopiae , quos , ut ita dicam , advenas piscatores et capiunt et occidunt ; ita a manusetiorum , quos columbis allectatricibus contulerim , captura se abstinent , quasi foedus quoddam cum iis sancitum habentes . 
Nec vero piscator bene peritus , quantalibet inopia prematur , mansuetum aulopiam prudens et sciens comprehendit ; quinimo si eum ipsum forte ceperit , non mediocri dolore afficitur . 
Capitur aut hamo transfixus , aut mortifero vulnere ictus . 
Videmus etiam aucupes nullas aves , quae alias per insidias allectant , occidere , ut eas vel vendant , vel edant . 
Sed et aliis modis hi pisces capiuntur . 
In regiis aedibus Indiae , ubi regum maximus illic regna tenentium aetatem degit , cum alia permulta et magnam hominum admirationem , et nullam comparationem habent , quibuscum sane nec Memnonia Susa , totaque eorum sumptuositas conferri possunt , neque Ecbatanorum magnificentia ( etenim illa Persici fastus vanitas , si cum iis comparentur , videri possint ) tum porro in hortis pavnoes et phasiani mansueti aluntur , et plantae quidem summa regiorum procuratorum cura elaboratae sunt . 
Enimvero umbrosa sunt nemora , et pastiones arboribus consitae , et rami sapienti quadam frondatorum colligatione conferti et contexti ; et quod praecipue ad coeli illius commendaionem facit arbores semper virentes nulla senectute folia amittunt , ex eisque partim sunt indigenae , partim ex aliis locis Indiae magno studio importatae , quae reg nam ornant ; olivam tamen terra India non gignit , neque aliunde importatam fert . 
Sunt item aliae aves ab nexu liberae , nullaque servitutis conditione adstrictae , quae sua sponte eo ventitantes nidos construunt ; ibi etiam psittaci aluntur , et sursum deorsum , ultro citroque , circum regem versatur . 
Nec psittacum idcirco Indorum quisquam , etsi eorum magna illic multitudo sit , edit ; quia eos sacros putent , et Brachmanes ipsum non abs re se facere profitentur , quod solus psittacus humanam verborum appellationem explanata oris expressione , et vocis conformatione , imitando consequatur . 
Atque etiam in iis hortis perbella stagna sunt manu facta , ubi maxima magnitudine pisces cicures degunt ; nec eos quisquam alius piscatur , quam regis liberi , qui nondum ex pueris excessere ; ii enim in aqua tranquilla , et non periculosa , ludentes et captant pisces , et vero navigare discunt . 
In mari Ionio ad Leucaten et Actium , Epirotica promontoria , capitones velut confertis turmis frequentes natant . 
Ipsorum captura , quae ad hanc rationem fit , mirifica est . 
Piscatores bini , observato tempore , cum luna silet , navem coenati conscendunt , et a terra solventes , modo mare a tempestate conquiescat , silentio et moderate remigant ; simul et eorum alteruter sensim ac leniter remo navem impellit ; alter in cubitum recubans suam navis partem usque eo deprimit , quoad ejus labrum proxime ad aquam accesserit . 
Capitones , horum speciem similitudinemque gerentes mugiles , sive quod ex nocte laetitiam et voluptatem percipiunt , sive etiam quia tranquillitate maris delectantur , latebras suas et cavernas relinquentes , sic ad summam aquam efferuntur , ut ex aqua summo rostro emineant , et natare usque eo perGraeci appellant , donec ad litus propius accesserint . 
Quod quidem ipsum piscatores postquam perspexerunt , sedata remigatione et pedetentim accessu ad pisces facto , navigant ; ubi vero ex naviculae piscatoriae motione fluctus cieri ac agitari coepti sunt , a terra statim pisces refugiunt , et frequentes in partem navis deorsum vergentem sine retibus innatant , et sub potestatem piscantium cadunt . 
Cete immensa corporis mole exaggerata in altitudine maris versantur , et fulminibus quandoque feriuntur . 
Inter hujuscemodi belluas , et quidem rariores , numerantur , quae rotae appellantur . 
Hae gregatim natant , et maxime prope Athon Thraciae montem ad dextram , in sinibus e regione Sigei Troadis promontorii , et juxta dictum Artacei tumulum , et acanthaeum isthmum , ubi et Xerxis scissura illa , qua montem Athon discidit , spectatur . 
Eas quidem fortes esse negant . 
Cervices earum apparent , et adeo longis sunt hirsutae spinis , ut hae extra mare saepe emineant . 
Cum remigationis streptium percepere , tum circumversantur et circumvolvuntur , ut quam altissime sese in profundum detrudant ; rursusque ex imo gurgite ad summum volutantes sese ac revolventes remeant . 
Etsi non admodum explicatam rationem ad demonstrandam tritonum formam piscatores adferre posse dicuntur , magna tamen fama est in sermone hominum sane multorum , certius quaedam a capite ad medium corporis humanam speciem similitudinemque gerentia in mari nasci . 
Demostratus in libris , quos de piscatu conscripsit , inveteratum tritonem in oppido Tanagra spectatum fuisse dicit , cetera quidem fictis et pictis similem ; ejus vero caput , quod vetustate obscuratum esset et evanuisset , non facile intellignetia comprehendi et percipi potuisse ; sed cum solum attigissem , inquit , squamae apserae et praedurae dilabebantur . 
Cum vero quispiam senatorii ordinis ex iis , qui sortito Achajam administrant , et annuum magistratum gerunt , ejus naturam exquirere experirique vellet , paulum quiddam de corio detraxit , atque in succensum ignem injecit , idque ambustum in circumstantium nares teterrimum odorem immisit ; neque vero , inquit , terrenumne an marinum esset animal , conjectura assequi poteramus . 
Sed male ei haec curiositas cessit . 
Paulo post enim diem extremum clausit , cum e parva navicula exiguum et angustum fetum trajiciens in mare incidisset ; quod ei accidisse Tanagraei interpretabantur propter impietatis crimen adversus Tritonem , conjectura inde sumpta , quod defuncti cadaver e mari rejectum sanie stillasset ejusdem odoris , qualem adustum ab ipso tritonis corium emiserat . 
Ceterum unde hic triton aberrarit , et quomodo hunc in locum ejectus sit , Tanagraei et Demostratus dicant . 
Ego ut tritones esse credam , dei veracissimi testis reverentia moveor ; is est Apollo Didymaeus apud nullum non sanae mentis hominem fide dignus , qui tritonem marinam pecudem cognominat , ubi cecinit : Dum vocale maris monstrum natat aequore triton , Neptuni pecus , in funes forte incidit extra Demissos navim . 
Ergo si omniscius ille trionas esse pronunciat , nos de illis dubitare non oportet . 
Elephantus Indorum regem ad forum euntem primus adorat id quidem facere edoctus , nec hoc officium vel recusat , vel obliviscitur . 
Huic adest rector , qui illum hujus instituti commonefacit , ipsique memoriam disciplinae falcis , qua illum moderatur , pulsu , et voce quadam vernacula renovat , cujus natura quadam ineffabili et peculiari infanti intelligentes sunt ; tum etiam motus quosdam bellicos edit , velut ostendens , quod hanc etiam disciplinam servat . 
Viginti quatuor elephanti huic regi permanent custodes alternis vigiliis , alii aliis in stationem succedentes , tanquam ceteri custodes ; et sapientia quadam Indica ad vigiliarum disciplinam erudiuntur , ne inter custodias somnum capiant . 
Hecataeus quidem Milesius Amphiaraum Oiclis filium scribit somno oppressum neglexisse custodiam , et tantum non ea passum esse , quae dicit . 
At elephanti ad vigilias agendas praestantissimi excubitores , et a somno invictissimi , et secundum homines fidissimi illic sunt . 
Scolopendrae vim et naturam , quanto equidem maximo potui studio , cum multum ac diu perscrutatus essem , quendam maximum cetum marinum hanc quoque esse audivi , quam de mari tempestatibus in litus expulsam , nemo foret tam audax , quin adspicere horreret . 
Ii vero , qui res maritimas percallent , eas inquiunt spectari toto capite eminentes e mari ; et narium pilos magna excelsitate apparere ; et ejus caudam , similiter atque locustae , latam perspici ; reliquum etiam corpus aliquando in superficie aequoris spectari , idque conferri posse cum triremi justae magnitudinis ; atque permultis pedibus utrinque ordine tanquam e scalmis appensis , ut ita dicam , remigare . 
Addunt harum rerum periti , ac fide digni , ipsos etiam fluctus , ea natante leviter subsonare . 
Xenophon de canibus haec ait : Per montes eos agitari oportere , per arva rarius ; tramites enim cultorum locorum eis negotium exhibere , et in errorem inducere . 
Multo sane idem praestare ait , per aspera canes agitari , robustioribus enim fieri pedibus , et ad cursum praestantiores , corpora exercentes : itemque leporis vestigia multum hiemis tempore procedere , propter longiores noctes ; contra autem aestate . 
Atque ex praedictis apparet , quid significet ? ? 
? 
( contra ) . 
Circa equos et elephantos , quod eorum in armis ac bellis usus sit , Indi perquam studiosi sunt . 
Itaque regi suo foeni manipulos adferunt , quos in praesepia injiciunt ; et semina vel fruges , quae recentia atque integra ostentant : quod si talia fuerint , laudantur a rege ; sin minus , acerbe tum elephantorum curatores , tum equisones ab eo castigantur . 
Sed ne alias quidem utcunque minimas animantes contemnit ; et cum dono ei offeruntur , admittit libenter . 
Siquidem Indi animal nullum , sive cicur sive ferum , aspernantur . 
Quamobrem subditi , qui in aliqua dignitate sunt , munera ferunt grues , anseres , gallinas , anates , turtures , attagenas , perdices , et pintados ( aves attagenum similes ) et praedictus minores quasdam , ut boccalides ficedulas , et miliarias . 
Has apertas ostendunt , ut interior earum pinguitudo appareat . 
Adferunt et cervos obesos , et bubalides , et capreas , et oryges , et asinos unicornes ( quorum supra mentionem feci) denique piscium genera diversa . 
Est etiam cicadarum genus marinum . 
Harum maxima parvo carabo similis est , cornua vero non similiter atque illa magna , nec aculeo habet ; adspectu etiam nigrior est , et , cum captus est , stridorem quendam edere videtur ; pinnae ipsius exiguae sub oculis enascuntur , terrenarum alis similes . 
Hominum plerique ab ea comedenda idcirco abstinent , quod sacram existiment . 
Seriphios autem , cum mortuam ceperint , eam sepelire audio ; et vivam in retia delapsam non retinere , sed mari reddere ; mortuas vero etiam deflent , ajuntque eas Perseo , Jovis filio , in deliciis esse . 
Si piscis hyaenae nuncupati , eodem quo terrestris nomine , pinnam dextram ad hominem somno consopitum admoveas , sane quam eum ipsum perturbabis ; etenim formidolosa secundum quietem spectra et simulacra videbit , acerbaque insomnia perpetietur . 
Item , si posteaquam trachuri caudam abscideris , ipsumque in mare liberum remiseris , eam equae ventrem ferenti appendas , non multo certe post abortum pariet . 
Jam vero si quis , qui nondum excesserit ex extrema pueritia , thynni sanguine illinatur , non pubescet . 
Hoc idem torpedo et marinus pulmo efficiunt ; nam in aceto putrefactae eorum carnes , et mento adspersae , fugam pilorum facere dicuntur . 
Quid ad haec Tarentini et Tyrrheni sophistae et mangones variorum malorum , qui piscis usu psilothrum ostenderunt , ut pro viris redderent mulieres ? 
Aurata omnium piscium timidissima est . 
Nam sub Arcturi tempus , cum maris accessus et recessus maxime fiunt , et eo altius exaggerata arena ad litus relinquitur , ut naves saepe ex omnibus aquis nudae in terra remaneant ; tum piscatores , postquam populorum arborum ramos frondibus convestitos , paxillorum modo in mucronem acutos , in arenam defixere , discedunt ; post autem rursus accedens mare se cum imbellem auratarum multitudinem attrahit , quae ubi aestus reciprocavit et recessit , in exigua aqua concavis locis retenta relinquuntur , et vero ramorum metu quiescut ; adeo enim ramos vento agitatos exhorrent , ut ne loco quidem se commovere audeant . 
Quamobrem primo cuique magnum meticulosorum piscium numerum capere et ferire licet ; neque modo ab usu piscandi instructi , sed etiam totius piscationis rudes , atque adeo pueri et feminae capere possunt . 
In mari Ionio prope Epidamnum , ubi et Taulantii habitant , insula est , quae Minervae appellatur , eamque piscatores incolunt ; et istic lacus est , ubi scombrorum , qui ad piscatorum consuetudinem assueverunt , et mansuefacti sunt , greges aluntur . 
Iis cibaria objiciunt piscatores , cum quibus iidem foedere et pace devinciuntur ; et captura liberi sunt , atque eatenus aetate procedunt , ut vivant ibidem ad summam senectutem . 
Nec sane ignaviter victitant , neque in suos altores ingrati sunt ; at enim de piscatoribus pastum cum mane acceperint , piscationem mox capessunt , ut se nutricantibus praemium pro nutrimento persolvant . 
Quare ex portu solventes ad feros scombros gentiles suos natare contendunt , ac , simul ut ad eos pervenerunt , cum ipsis ita continuo tanquam cum aliqua turma aut phalange suorum popularium errant ; et nimirum cum ejusdem generis et naturae sint , non inter se fugiunt , sed simul natant ; post autem cicures circum feros concursantes in orbem consistunt , et suorum corporum obstructione eos fuga exituque intercludentes , suorum nutritiorum , ut pro iis quibus expleti cibis fuerint , illos remunerentur , adventum acerrime tamdiu exspectant , dum piscatores eo profecti captorum permultas caedes effecerint . 
Cicures vero maturo properantes ad portum regrediuntur , atque ibidem intra cavernas abditi a piscatoribus coenam exspectant ; quam quidem ipsi eis largiuntur , si ipsos ad piscatum adjutores atque amicos fidos habere velint . 
Haec autem quotidie ac diligenter fieri ajunt . 
Scarum , cujus bilis per totum corpus diffusa est , si comedendum dederis homini jecore aegrotanti , et arquato morbo laboranti , ad sanitatem redibit , ut periti piscatores docent . 
Capiuntur pisces etiam sine nassis , hamis , et retibus , hoc modo . 
Sinus maris multi desinunt in paludes quasdam , quae quidem vadosae sunt . 
Ad haec loca periti piscatores , cum aer serenus est , et tempestates conquiescunt , multos homines adducunt , eosque jubent inambulare , et arenam eatenus proterere , et conculcare , quoad ex vehementi pedum impressione bene alta vestigia faciant ; quae si permaneant , nec ipsa concidens arena confundat , neque a ventorum perturbatione aqua cocitetur , non longo intervallo eo ingressi in vestigiis impressis planos pisces consopitos psettas rhomboa , passeres , torpedines , et alios ejusmodi capiunt . 
De echino marino et supra dixi , et nunc denuo dicam , quae insuper accepi . 
Ad stomachum hebescentem non parum proficit echinus marinus , etenim vel omnium ciborum fastidio laborantem in pristinae valetudinis statum restituit ; atque ad vesicam , quemadmodum harum rerum bene periti affirmant , exonerandam utilis est ; et si corpus scabie infectum eo perungatur , ad sanitatem redit ; item vulnus sordes cum testis crematus extergit . 
Cinis terreni herinacii cremati ad picem admistus , et locis a pilo nudis illitus , pilu , ut sic joco dicam , a suis sedibus fugitivum reducit ; in vini autem potione sumptus remedium ad dolores renum adhibetur , et aqua intercute laborantes sanat , ut antea dixi ; ejusdemque jecore ad assum solem exsiccato elephantiasi laborantes sanantur . 
Ex elephantino genere cornua feminae majus pretium quam maris habere , hujuscemodi rerum scientia instructi et praedicant , et illa nos docent ; nimirum in Mauritania , quemadmodum quotannis cervis , sic decimo quoque anno cornua elephantis excidere solere . 
Itaque hi in genua incumbentes usque adeo cornua impellunt et defigunt in terram explositam in planiciem et riguam , quam alteri praeferunt , quoad illa ipsa occultaverit , quibus se exonerare tantopere cupiunt ; deinde locum , in quem abstruserunt et reposuerunt ejusmodi thesaurum , pedibus exaequant et complanant . 
Terra autem , quod sit feracissima , post paulum herbam proferens , abditorum cornuum adspectum viatoribus adimit . 
Eorum vero pervestigatores , qui sane ad illorum insidias et astus prudentes sunt , in eum locum , in quem cornua defossa suspicantur , utribus caprinis aquam deportant ; dein alios alio ex utribus repletis dispertiunt atque ibidem commorantur , et alius quidem dormiens , alius potans , alius inter pocula cantiunculam canens suos amores meditatur : et si quis formosum juvenem istic praesentem et venationis comitem de amore interpellet , haud mirum mihi videtur ; sunt enim Maurusii pulchri et proceri , adspectuque virili , et rei venatoriae studiosi , iidemque , quamvis aetate provecta , multos juvenes in amorem sui concitant . 
Quod si cornua sint alicubi prope defossa , quadam mirabili illecebra ex utribus sic aquam eliciunt , ut vasa exsiccent et exinaniant . 
Ii autem , qui cornua exquirunt , statim sine canibus sagacissime praedam odorati locum illum bidentibus et ligonibus perfodiunt , et optatum consequuntur ; si vero utres permanserint pleni , eos inde transferentes alios conferunt.Duplici tum corde tum sensu animi elephantus esse dicitur , et altero quidem ira incendi , altero mitigari et leniri , Maurorum sermonibus pervagatum est . 
Iidem de lynce tradunt , mgs esse simam quam pardalim , et summis hirsutam auriculis ; feram hanc maxime saltu valere , et ad retinendum , quod corripuerit , pertinacissime valdissimam esse . 
Videtur Euripides hujus tanquam informis bestiae meminisse , cum ait : Accedit ille vel humeris aprum ferens , Lyncemve deformem malamque bestiam . 
Cur autem dustokon ( difficulter parientem ) eam dicat , a criticis quaerendum . 
De magna struthione haec etiam quis dixerit . 
In ejus ventre a sordibus expurgato lapides inveniuntur , quos haec posteaquam devoravit , in omaso prope reticulum diu adservatos concoquit ; ii sane ad efficiendam oculorum medicinam salutares sunt : atque illius adeps et nervi auxilium et salutem nervis hominum adferunt . 
Eadem in cursuu deficiens lassitudine comprehenditur ab equitibus ; etenim in orbem currit exterius , verum equites interiore et breviore orbe circumacti currendo tandem defessam adsequuntur . 
Ad hunc etiam modum capitur : Pedibus sane nidum ex sabulo architectans in solo humilem construit , cujus medium cavum est , labra ambientia alte exaggerat , ac tanquam muro circummunit , ne per labra defluens aqua pluvia in nidum influat , et pullos etiamnum teneros alluat . 
Amplius quidem octoginta ova ex sese parit , non tamen uno eodemque tempore ex ovis pullos excludit , sed ex his partim jam in lucem proferuntur , partim intra ova informantur , partim etiam foventur . 
Cum autem ipsam sic incubantem vir hujus venationis bene peritus animadverterit , peracuta hastilia mucronibus e ferro sursum erectis et resplendentibus circa nidum defigit ; et alicubi prope in occulto latens ex insidiis rei eventum avide expectat . 
Struthio vero pullos suos vehementer amans , et eorum consortii quam maxime avida , a pastu revertitur ; ac nimirum priusquam in nidum introeat , huc illuc versans oculos circumspectat , quod metuat ne quis ipsam speculetur ; deinde ardentissimo pullorum studio victa , et tanquam oestro percita , etsi ferrum splendescit , ita tamen alis , tanquam velis expansis , continuo cursu et cum stridore fertur , et intra nidum se recipit , et miserrime quidem ; nam cuspidato ferro implicata et transfixa moritur . 
Venator vero id anmadvertens , simul cum matre pullos capit . 
In Italiae occidentem versus regionibus civitas est , Patavium nomine , quam ab Antenore Trojano conditam ferunt , cum Ilio patria capto in hanc terram venisset superstes , et dimissus a Graecis , eo quod Menelaum et Ulyssem propter Helenam legatione fungentes ipse servasset , quos Antimachus occidendus suaserat , Amplis muneribus Paridis corruptus et auro , ut canit Homerus . 
Non procul hac urbe Patavio distat alia , nomine Bitetia , quam fluvius Eretenus alluit , et terram non modicam praeterlapsus tandem in eridanum influit . 
Ceterum in Ereteno anguillae maximae et omnium pinguissimae nascuntur ; capiunturque hoc modo : Piscator ad sinuosum locum , ubi latius confluens dilatatur , vel in saxo ex aqua eminente , vel in arbore radicitus ventorum turbinibus exstirpata , et jam putrescenti et ad ignem inutili , sedens perpinguis intestini ovilli recentis tria aut quatuor cubita patentis alterum caput in aquam dejicit , quod aquae vorticibus agitatum volutatur ; idemque illius arundinis frustum perinde longum , atque gladii capulus , insertum est . 
Neque vero diu anguillas esca latet , gaudent ehh hoc intestino ; et continuo earum prima quaeque , fame stimulata , hiante ore atque imminente hamatos ac uncinatos dentes suos in id ipsum intestinum defigit , atque hoc idem crebra insultatione detrahere conatur . 
At piscator anguillam intelligens ex fluctuatione intestino inhaerescere , arundinem , ad quam alligatum est intestinum , ori suo admovet , et quoad potest intestinum vehementer inflat , quod quidem ipsum defluente hominis adspiratione et impletur et intumescit ; et ventus in anguillam illapsus illius caput et fauces flatu opplet , atque anhelitum eatenus obstruit , ut ea non queat neque respirare , neque intestino infixos dentes detrahere ; quare suffocatur , et a tribus velut adversariis calamo , spiritu , et intestino capta subtrahitur . 
Hoc cum quotidie fiat , multae a multis capiuntur . 
Has autem istorum piscium proprietates etiam referre mihi visum fuit . 
Marinum leonem locustae ferme simile esse scio ; praeterquam quod corpore tenuior et gracilior apparet , et ex aliqua crustarum suarum parte caeruleus , tim quod ignavus est ; et forcipes illius maximae cancrorum forcipibus figura similes sunt . 
A piscatoribus bene peritis membranas quasdam habere dicitur appensas ex testis et colligatas , sub quas subjectae sint molles carunculae et tenerae , quae leonis adeps appellentur . 
Is ad hoc ipsum , ajunt , homines adjuvat , ut squalidam et infuscatam faciem ad nitorem adducat ; et cum rosaceo in unguentum conformatus formae pulchritudinem conciliat , et venustum splendorem enitere facit . 
Id etiam auditione accepi , terrenum leonem summe timere marini adspectum , absurdum scilicet ac formidabilem ; sed neque odorem ejus ferre . 
Quantopere gallinaceus quidem ab eodem timeatur , supra dixi . 
Illum ipsum leonem terrestrem dicunt marini contritarum crustarum pulvereme ex aqua bibentem a ventris morbo liberatum iri . 
Haec de marini leonis natura peculiari mihi dicta sunto . 
Maurusii asini cursu celerrimi , primum ut se in viam dederunt , velocissimi sunt , ut vento quodam aut avis alis ferri videantur ; at cito delassantur , et ipsorum pedes fatiscunt , ac spiritus deficit , atque velocitatis suae obliviscuntur tarditate constricti insistunt , et aceerrimas profundunt lachrymas , non tantopere , meo judicio , ob futuram mortem , quam ob pedum infirmitatem . 
Quare ab equis desilientes Mauritani illorum collo funem injiciunt , et sic alligatos ad suum quisque equum trahunt , tanquam captivos . 
Ceterum et equos et asinos Libycos corporibus esse exiguis , cursu vero pernicissimos , superius dixi . 
Libycorum boum , qui feri solutique errant multitudo innumera est , et tanta celeritas , ut unum insequentes venatores interdum fallantur ; quod nimirum in alios feros incidant , et ille interim sub dumeta saltusve subiens se subducat ; alii autem similes exoriantur , et venatorum oculos fallant . 
Horum quempiam si quis ingrediatur insequi , ipse prius cum equo defatigabitur . 
Fessum quidem aliquem tandem ceperis ; qui vero cursum primum instituunt , eodem defatigato jam equo , non assequeris . 
Quamvis vero multi quotannis capiantur et mactentur ; sobolis tamen eorum successio perfoecunda est . 
Cum vitulis etiam tauri oberrant , et vaccae una , aliae foetae , alia foetus expertes . 
Quod si quis vitulum adhuc tenerum ceperit , et non statim occiderit , ex eo duplici commodo afficietur ; nam cum vitulo simul matrem comprehendit , si ea fecerit , quae hic referre opportunum est : Postquam venator vitulum fune alligavit , ab eo secedit : illa filii desiderio inflammata , tanquam asilo stimulata furit , et cupiens dissoluta reste eum abducere , cornua impingit , ut vinculum laxet et distrahat at enim alterutro constricta tenetur , sobolem suam non liberans , et ipsa insuper vinculo indissolubili se implicans . 
Hujus venator cum jecur extraxit , et ubera turgentia lacte excidit , et pellem exemit , carnes devorandas relinquit avibus et feris ; vitulum vero integrum domum fert , qui et in cibo suavissimus est , et lacti densando coagulum praebet . 
Marinus draco aliis piscibus reliquo corpore similis est , caput vero et oculorum magnitudo terreni draconis speciem similitudinemque gerunt , magni enim sunt et venusti : maxillae etiam similitudinem quandam habent cum terrestribus ; et ejus pellis non procul abesse a terreni ddraconis pelle palpanti videtur , squamarum scilicet asperitate ; quin et infestis ac venenatis armatur aculeis , tactu noxiis . 
Inter cetera animalium naturae propria hoc quoque non omiserim . 
Indorum rex secundis mensis et bellariis non iisdem delectatur quibus Graeci , qui palmarum pumilarum fructus expetunt ; at ille vermem quendam in planta nascentem secundis mensis igne tostum adhibet , suavissimum quidem illum , ut Indi ajunt , et eorum , qui gustaverunt , nonnulli asserunt , quibus ego fidem habuerim . 
Eidem tragematum loco sunt , olorum , struthionum , et anserum ova . 
Ex his ut ipse cetera non reprehendo , ita displicet mihi , quod Indi cycnorum , quippe Apollini sacrarum et canorarum avium suboli insidiantur , eorumque ova perduntaxat , ut fama fert . 
De Libycis dorcadibus et cemadibus animus est mihi nunc dicere . 
Dorcades quanquam velocitate sunt mirabili , tamen cursu inferiores sunt equis Libycis . 
Capiuntur et retibus . 
Ventre sunt albo , qui color eis ad laparas usque adscendit ; ad ventrem vero utrimque latera nigris vittis distinguuntur , reliqui corporis color rufus aut flavus est ; et pedes quidem eis longi sunt , oculi nigri , cornibus caput ornamentatur , et longissimas aures habent . 
Porro ? 
a poetis etiam nuncupata , turbinis instar , celerrime fertur ; pilis est rufis et perquam hirsuta , cauda vero albicat ; quis oculi cyaneo colore incti videntur , ac aures densissimis pilis refertae ; cornua antrorsum speciosa tendunt , quibus venatores invadit , simul ad iis metum incutiendum , et nocendum idonea . 
Neque modo in terra pedum celeritatem ostendit ; sed etiam cum in fluvii confluentem inciderit , bisulcis pedum , ut ita dicam , remigans ungulis fluctus perrumpit : et vero in lacubus natare gaudet , unde sibi pastum comparat , semperque viridia thrya et cyperum depascitur ; unde et venter ei initio veris evacuatur , postquam jam suos foetus enutrivit . 
Piscem esse accepi onie myron ; unde nomen duxerit , haud equidem scio . 
Eum ipsum esse dicunt marinum serpentem . 
Si illius utercunque oculus erutus tanquam amuletum gestetur , oculum improbe adfectum ex lippitudine sicca curabit ; et simul huic alterum renasci loco eruti ajunt . 
Oportet autem vivum demittere , vel frustra illius oculum geris amuletum . 
Caprae fera in summis Libycorum montium verticibus commorantes ad boum magnitudinem accedunt . 
Ipsarum femora , pectus , cervix et maxillae densissimis pilis diffluunt : frons rotunda protuberat , tibiis brevibus , oculis ravis sunt : cornibus post primum exortum a se invicem averssis , et aberrantibus , et ad latera incurvis : non enim similiter atque aliarum caprarum montanarum recta existunt , sed eatenus retorquentur transversa , ut ad armos pertinant , adeo sunt procera . 
Ex capris longe maxima ad saliendum habilitate sunt ; nam ex summis montium cacuminibus , quae pastorales poetae ? 
appellare solent , facile in aliud cacumen transiliunt . 
Et tametsi saepe earum quaepiam dum ex uno vertice in alterum saltare contendit , ob nimiam intervallorum distantiam per praerupta saxa praecipua agitur , nihil tamen laeditur ; sic est adversus saxorum duritiem membrorum resistenti frimitate , ut nec cornua frangat , nec caput diminuat ; est enim durities ipsorum ingens , et ipsarum aemula rupium . 
In summis montibus plurimas , solertia quadam captandi caprarii generis , nimirum vel jaculis , vel retibus , vel laqueis , a doctrina artis venaticae instructi comprehendunt . 
Jam in patentium camporum aequoribus quilibet vel tardas pedibus eas , quod ibidem non valent ad fugiendum , capere queat . 
Earum pelles et cornua aliquot commiditates habent : nam in frigidis tempestatibus ad vim frigorum atque hyemem excipiendam pastoribus , et fabris materiariis , pelles mirifice prosunt ; cornua ad hauriendam de praeterfluentium rivorum confluentibus , aut e fontibus , potionem aestivo tempore ad depellendam sitim non minori usui habentur , quam calices etiam ampli ; tanta enim capn sunt , ut ex calore anhelationem , aestumque omnem extinguant . 
Ab hie expoliendi bene perito cornu intrinsecus politum tres mensuras facile capere potest . 
Sunt et testudines in Lybia , eaeque montanae , et adspectu crispissimae quarum testa barbitis est accommodata . 
Cum equa peperit , carunculam una cum pullo enatam , alii in fronte insitam esse , alii ad lumbos , alii ad genitalis adhaerescere ajunt ; quam sane hippomanes nuncupatam equa continuo devorat . 
Id autem fit naturae quadam benignitate misericordi in equinam stirpem ; ne si , ut ferunt , id ipsum usque ad extremum vitae diem pullus semper insitum in se perseveraret habere , insana veneris cupidine , tam mas quam foemina accenderetur . 
Et forsan Equestris sive Neptuni sive Minervae munus hoc fuerit , ad conservandam equini generis successionem , ne libidinis rabie funditus periret . 
Quod quidem ipsum penitus cognitum pastores habent , ac si quando ad moliendas alicui amatorias insidias egeant , ut ipsum ad cupidinem veneris inflamment , diligenter observant , quando equa ventrem ferens pariat , atque statim a partu pullium ( ? 
) a pullo abscindunt , et in equae ungulam injiciunt ( nam in hanc solum abditum et conditum optime servatur ) simul et pullum , quod ipsum postea non lactaret mater illo insigni et propria benevolentiae nota carentem , exorienti soli immolant ; nam ideo pullum mater vehementer amare ingreditur , quod illam devorarit carunculam . 
Jam quicunque per insidias carnem illam gustaverit , insana libidine constrictus tenetur , ardet et vociferatur ; atque effrenatus ad amores etiam turpissimos , et quantumvis deformem annosamque mulierem , cupiditatis adjicit oculos , ac morbum testans obviis omnibus , quemadmodum conflagret amoris flamma , exponit ; tum ex eo illius corpus diffluit et extabescit , ac veneris insania animus exagitatur . 
Equam Olympiae ex aere excitatam esse accepi , ad cujus conspectum equi libidinose adhinniant , ac amoris furore incitati cum ea gestiant venereo complexu implicari , quod abstrusa quadam artificis machinatione hippomanes reconditum intra aeream statuam equos alliciat ; neque enim esse tam diligentem fabricam , ut ex ea equi eatenus falli et induci possint , ut tantopere ad illius consectum in venerem stimulari deberent . 
Quod sive verum sive falsum est , ita ut accepi , literis mandavi . 
In Africa ferventis aquae lacus esse dicitur , in quo pisces et vivere et natare , et ad objectum cibum adsilire ajunt ; ac si quis in frigidam eos injecerit , auditione accepi ipsos interire . 
Rei piscatoriae bene periti homines dicunt , hipocampi ventrem in vino decoctum si quis dederit cuipiam bibere , cum multo aliter et insolentius quam ex aliis venenis adfici ; primo ex ea potione acerrimo singultu labrare , deinde tussire , et sicca quidem tussi vehementer torqueri , nihil interim excreare ; sed et superiorem ei ventrem intumescere , et calidas fluxiones in summum caput efferri , et vero per nares rursus tenues et aquosas defluere , ac pisculentum odorem reddere ; simul et oculos ejus sanguine suffusos igneo colore flagrantes videri , et erundem oculorum genas inflari , et vomendi quidem cupiditate ardere , verum nihil emittere ferunt . 
Quod si natura etiam evicerit , id tamen mortis esse signum , et hominem mox in oblivionem et dementiam incurrere : sin in ventrem inferiorem delapsum fuerit , nihil horum jam if , omnino tamen hominem e vita excedere . 
Ex morte porro qui evadunt , mente capti aquam summo studio persequuntur ; hanc enim ipsam idcirco expetunt aspicere , tum stillantem audire , quod sane eis aegritudinis levationem adferat , et somnum conciliet . 
Itaque ad perennes fluvios , aut ad litora , aut juges fontes , aut lacus commorationes eis gratae sunt et jucundae ; cum tamen non magnopere desiderent bibere , sed natare , et pedes aqua madefacere , et abluere manus , eis plurimum jucunditatis adfert . 
Sunt , qui non haec mala dicant hujus bestiae ventrem creare ; sed hippocampum algam peramaram , ex qua ita adficiatur , depasci . 
Veruntamen solertia veterani piscatoris , et ad res maritimas bene prudentis , saultaris etiam repertus est hippocampus ; is et Cretensis erat , et filios adolescentes a rabida canicula morderentur ; unus ex eis primum , deinde etiam ceteri , dum fratri adesse et opem ferre conantur . 
Cum vero eorum in Methymna Cretica quem vicum esse ajunt ad litus jacentium vicem dolentes spectatores interficiendam caniculam censerent , et illius jecur medicamentum ad rabiem edendum juvenibus dandum esse ; alii consulerent a Diana Rhoccaea salutem petendam esse : senex piscator eos de consiliis , quae adferrent , laudatos dimisit , et hippocamporum diligenter exenteratorum , ventriculo et intestinis abjectis , alios assos eis comedendos dedit ; alios cum aceto et melle contrivit , eoque cataplasmate morsus ulcera obligavit ; atque filiorum adolescentium , excitato in ipsis per hippocampos aquae desiderio , rabiem vicit , eosque ad incolumitatem quamvis sero restituit . 
De canibus marinis non pauca in praecedentibus attuli . 
Fluviatiles vero caniculae ( Lutrae ) specie referunt terrestres parvos , et caudam quoque hirsutam habent . 
Sanguis earum ex posca illitus intumescentes hominum nervos mitigare dicitur . 
Ex pelle calcei fiunt commodi , et ipsi utiles nervis , ut ajunt . 
Piscem thymallum , sic nuncupatum , Ticinus fluvius Italiae procreat ; is ad cubiti magnitudinem accedit , et lupi et mugilis mediam speciem similitudinemque gerit . 
Ejus capti odor dignam admirationem habet ; non enim ut ceteri pisces pisculentum quendam mittit odorem , existimes vero te ejus gentilem herbam recentem ex terra lectam manibus tenere . 
Tanta sane odoris suavitate fragrat , ut qui eum ipsum non videt , gratissimam apibus herbam , unde nomen duxit , intus latere putet . 
Retibus facillime capitur ; non item hamatis escarum illecebris : non adipe suis , non serpho , non chama , non alterius piscis intestino , non denique strombi collo ; sed solo culice , improba sane bestiola , et noctes diesque homini tum morsu tum strepitu suo molesta , quod hac sola delectetur esca , comprehenditur . 
Initium Europaeorum fluminum maximi Istri , ad septentriones ventos sub Alpium radices subjectum contra solis exortum , a non magno fonte nascitur , ubi gens rei equestris perita habitat ; deinde simul permulti , tanquam stipantes indigenarum fluviorum regem exoriuntur , et eorum confluens continuatus et perennis est , quorum singulorum nomina eorundem accolae sciunt ; ii postquam in Istrum confluxerunt , primogenio nomine appellari desistentes Europae fluminum regi de suo nomine decedunt , atque ex eo nominati simul in Euxinum defluunt . 
In hoc flumine permulti et diversi pisces nascuntur , coracini , mulli , antacei , et nigri colore cyprini , item porci , hesychi albi , percae , et gladii , qui conveientissimum nomen habent : cum enim omni reliquo corpore teneri sunt , et tactu mites ; tu dentes eorum nec admodum curvi , neque immanes spectantur ; neque sic horret spina in dorso , quemadmodum delphinorum , nec in cauda : sed quod magnam vel audientium vel videntium admirationem moveat , sub ipsis naribus , qua respirant , et aqua ad branchias eis influit ac refluit , in mucronem rostrum procedit , et in rectum porrigitur , sensimque et leniter in longitudinem et crassitudinem augetur ; et dum ad cetaceam magnitudinem piscis excrescit , illius etiam mucro tandem vel triremis rostro comparari potest . 
Neque modo cum cibi inopia urgetur , mucronati rostri incursu pisces interficit atque exest ; sed etiam maxima cete propellit et ulciscitur , non quidem armis ex ferro confectis , sed natura comparatis ; ut ii , qui magnitudine processerunt , cesserunt , contra navem , mucronem in eam defigentes , venire audeant . 
Quidam gloriantur se spectavisse navem Bithynicam in litus extractam , ut carina ejus jam vetustate fatiscens resarciretur , atque in ea gladii caput adfixum inspexisse , cujus cum in nvaem mucronem suum defixisset , et nullis birb ipsum retrahere quivisset , corpus quidem reliquum a cervice avulsum fuerit , rostrum vero infixum , ut a principio inhaeserat , remanserit . 
Capitur in mari et Istro , nam et salsa et dulci aqua delectatur . 
Caniculae et alia maris alumna animalia , quibus audaciam natura insevit , cum summus per aestatem calor viget ad litora se recipiunt , et versus praecipitia natant , et exposita fluctibus promontoria subeunt , et angustis profundisque fretis sese insinuant ; refugiunt enim pelagus , et , quae in eo sunt pascua , eo tempore negligunt . 
Nascitur autem genus quoddam algae ( seu fuci) in petris profundis , quae magnitudine myricam , fructu papaver refert . 
Fructus reliquo anni tempore occlusus , solidusque , et ostrei instar durus est ; dehiscit autem ab aestivo solstitio , ut calices rosarum . 
Exterior pars fructus , nempe crusta quaedam sive membrana , testae vel ostrei modo dura , et visu quam maxime flava , intxem , qui color caeruleus , substantia mollis , et tanquam vesicae inflatae pellucida , valli modo ambit ac munit ; et ex hac interiore parte noxium stillat venenum . 
Emittit autem noctu igneum quendam , et veluti scintillantem splendorem et , oriente jam Sirio , veneni vehementia crescit . 
Quamobrem piscatorum natio omnis , quae pancynicum hanc stirpem appellat , a Canis ortu venenum hoc gigni arbitrantur . 
Porro canes marini ad igneum istum in hac marina myrica floris splendorem , tanquam inopinati alicuius lucri spe allecti , veneno partim adspersi , partim devorato , et branchiis etiam hausto , extincti fluitant . 
Unde his in rebus exercitati homines venenum secundarium ex piscium istorum tum ore , tum partibus ceteris , colligunt ; idque utile est , quemadmodum etiam terrestris aglaophotis , quam etiam cynospastum appellarunt : quare autem haec herba ita dicta sit , si expoonere meminerim , ex sequentibus intelligetis . 
Mysi , non ii qui Telephi Pergamum incolunt , sed inferiores , qui ad Pontum , quique vicinorum Scytharum incursiones propulsant , et suis viribus praedictam regionem defendunt ; ea prope Heracleam est , et circa Naxium flumen prope Tomin civitatem ; eodem in loco Medeam , AeÃŽtae filiam , impium illud adversus Absyrtum fratrem facinus perpetrasse , nefarium sane Colchidis veneficae inter alia crimen , incolae Mysi , Graecis commemorant : hi , inquam , piscandi rationem observant hujusmodi . 
Istrianus natione piscator ad Istri ripam boum par impellit , non ad arandum iis opus habens . 
Nam quemadmodum , ut in sermonem hominum venit , nulla bovi communitas cum delphino intercedit ; sic piscatoris manibus unde amicitia cum aratro ? 
Quod si equorum par adsit , iisdem utitur ; et jugum ipse humeris gerens istic accedit , ubi commodam sibi et sedem et piscationem fore arbitratur ; atque ad ripam jumentis pabulum apponit , unde interea haec complentur , dum ipse funis bene firmi , et ad trahendum idonei , alterum caput ad medium jugum alligat ; ex altero capite hamum appendit validissimum illum acutissimumque quem asso tauri pulmone instructum ad illiciendum Istrianum silurum suavissimam ei escam dejicit : postquam ex linea , ad quam hamus alligatus est , quantum satis sit plumbi , ad moderandum tractum appendit . 
Ubi silurus bubulae escae sensum percepit , statim escam appetens , eaque , quae desiderabat , abunde nactus hamum incaute totis faucibus devorat ; et nimia gulae aviditate transfixus imprudens , dum ex eo evadere cupit , omnibus viribus funem exagitat . 
Quod quidem ipsum animadvertens piscator , cum summo gaudio quam mox a sessione insurgit , et boves equosve admotis stimulis incitat , tanquam arator jam ex piscatore factus ( ut qui in fabulis subito personam mutant ) ac jumentis cum cetaceo pisce bene robusto luctatio est . 
Nam hic Istri alumnus omni virium contentione in altitudinem se deprimit , illa contra funem retrahunt ; piscis igitur vincitur ex amborum tractu , atque in ripam jugo extrahitur . 
Diceret sane aliquis Homeri studiosus mulos hoc pacto in Patrocli funere , quod poeta celebrat , quernos advexisse truncos . 
Est etiam in Istro sinus admodum profundus et latus , et spatioso ambitu mari similis esse videtur ; profundissimum autem esse ex eo demonstratur , quod onerariae naves mare transmittentes ad usum accolentium lacum circumnavigant . 
Itaque tempestatibus cum is quatitur , quemadmodum mare inhorrescit . 
Sunt etiam in eo insulae et recessus quidam riparum , in quos refugere licet ; et crepidines et colles longe eminentes , quibus , cum aestus reciprocatur , fluctus vehementes refringuntur ; atque eodem velut in angustias compulsi , in mare redundantes aguntur . 
Hoc ipsum ineunte hieme fieri solet ; tum enim hunc augescentem boreas impellit et concitat , hic adeo duram glaciem defert , ut haec vecturas omneis sustineat ; contra acerrimus boreas flans huic resistit , et undas suas magno motu , et , ut ita dicam , desiderio in mare exonerare festinantem non sinit , et repulsum cedere cogit . 
Sic fit , ut glacies in altitudinem deprimatur , ut bene penitus congeletur aqua , ejusve confluens viis occultis infra delabatur ; glacies vero campus esse videatur , ac per eam homines accolae vel equis insidentes , vel jugata jumenta agentes , tunc iter faciant . 
De vulpe , quomodo improba et dolosa haec bestia hujus Thracii Strymonis glaciem ejusque firmitatem exploret , supra dixi . 
Porro Istri glacies etiam navem onerariam , inter navigandum ei adnascens , et in ipso confluente versantem tantopere circumligat , ut nec passa vela opus sint , nec proreta spectet antrorsum nec gubernator navis gubernacula reat ; omnia enim et instrumenta et navis ipsa glacie constricta tenentur , nec sane navis esse videtur ; non enim amplius fluctibus Veratur ; sed in magna planicie tumuli , aut hercle cujusdam speculae vel promontorii similitudinem speciemque gerit . 
Tum vectores et nautae exsiliunt in flumine excurrentes , plaustrisque onera supra glaciem transvehunt ; donec rursus , exacta hie , et flumine ad pristinum reverso fluendi impetum , ipsum jam Istrum calcantes boves onera navibus reddant ; quae interim in loco manent , cessantque , donec soluta fuerit glacies , sunt mirabile gelu adstringentis vinculum laxatum . 
Eo tempore piscatores glaciem in orbem ligonibus perfodientes , ubicunque libuerit , puteum excavant , ut vel putei vel maximi dolii os esse videatur . 
Permulti vero pisces lucis desiderio ex glacie , tanquam ex tecto incumbente , effugere cupientes in spertum os innatant , eodemque frequentes congregantur , ut inter se trudant ; ubi ut in stricta scrobe cum permulti alii pisces facile capiuntur , tum plurimi cyprini , et coracini , et percae ; et xiphiae , qui necdum confirmata aetate , nec mucronato rostro exsistunt ; et antacaei , et ii quidem teneri , nam qui aetate processerunt , ad maximi thunni magnitudinem accedunt . 
Is sane pinguissimo est abdomine , ut ejus ventrem lactantis scrophae suos foetus ubera dicas ; sicque aspero corio tegitur , ut eo perpoliantur hastae ; ab illius capitis medio a medulla ( cerebro ) ipsius ad caudam mollis et stricta membrana pertinet , quam ad assum solem exsiccatam flagellum ad concitanda jumenta efficere possis , nihil enim fere a corio differt . 
Cum est justa magnitudine , nunquam ad cavum seu puteum glaciei pervenit ; sed aut sub saxa subjicitur , aut in imam harenam ad vitandum frigus abditur . 
Nam id temporis cum geelidum est flumen , et perfrigida tempestas , nullis nec hbj , nec piscibus vesci necesse habet ; tantum inertia laboris gaudet , et alitur ex pingui suo succo : et quemadmodum polypi , cum praeda dsestituuntur , brachia sua circumrodunt ; sic is suam pinguitudinem exedens vivit . 
Ineunte rursus vere , jamque libere fluente Istro , odit ignaviam , itaque sese ex latibulis ad summam aquam incitans , aquae spurma abundante expletur . 
Ubi magno murmure rapidus fertur , ibi a piscatoribus ad hunc modum insidias ei molientibus facile capitur , ut hamus cum linea in spumam demissus sub alborem occultetur , et ferri splendor minime perspicuus sit ; is tum ore hiante atque imminente liguriens insidiosam escam devorat , ex eoque perit , unde prius alebatur . 
Cynospastus herba alio nomine aglaophotis dicitur ( recordatus enim fidem liberare volo ) haec per diem inter ceteras herbas , a quibus ne minimum quidem differt , delitescit , nec ullo modo agnoscitur ; nocte vero stella instar lucens , et igneo splendore coruscans , facile in conspectum venit . 
Itaque signo ad radices ejus defixo discedunt , absque eo neque colorem ejus interdiu , neque speciem cognituri . 
Nocte jam exacta adventant , et herbam signo agnoscunt ; evellere vero , aut circumfodere tantum , cavent : primum enim , qui ejus naturae imperitus eam attigit , periisse ferunt . 
Canem igitur juvenem adducunt diei spatio famelicum , et funiculum validum arctissime ad inferiorem herbae stipitem vinctum cani etiam alligant , et carnes assas multas ei objiciunt , quam longissime interim possunt recedentes : canis nidore motus , impetu ad carnes fertur , et herbam radicitus eruit ; cunctis radices si sol viderit , canis mox exspirat , ex secretis quibusdam ceremoniis , utpote in ipsorum gratiam extinctus , sepelitur . 
Tum demum herbam contingere et se cum domum ferre audent . 
usus ejus ad multa celebratur : et inter cetera , ad comitialem morbum remedium ex ea homini commendnat ; item ad oculorum vitium , quod , delato in eos humore nimio , videndi facultatem adimit . 
Cochlea marina magnitudine exigua , formae pulchritudine eximia spectatur ; eo maris , ubi sordium vacuitas est , et tranquillitas viget , et in saxis tum tectis mari , tum eminentibus modice , quae choeradas vocant , nascitur . 
Haec nerites appellatur , et duplex super ea narratur fabula , quas , ut accepi , referam ; nam in longo opere modice ad fabulas deflectere , tum animi recreandi , tum condiendi edulcandique sermonis gratia , nihil prohibet . 
Nereo daemoni marino , quem veracem et minime fallacem esse hactenus omnes praedicant Doris Oceani filia , ut canit Hesiodus , filias peperit quinquaginta , quarum Homerus quoque in Megaris poemate meminit : post tot vero filias etiam filium unicum ei natum esse , non illi quidem auctores sunt , sed vulgus piscatorum praedicat cui nomen fuerit Nerites , hominum simul atque deorum formosissimo : quocum Venus etiam in mari se oblectarit , magno illum amore prosecuta . 
Cum vero jam tempus fatale advenisset , et Venerem diis coelestibus jussu patris inscribi oporteret , audio eam de mari exeuntem Neriten quoque , delicias suas , se cum abducere voluisse ; illum vero recusasse , quod inter parentes ac sorores vivere , quam coelo potiri mallet . 
Et cum alas etiam , quandocunque libuisset , ad volandum sibi producere posset , hoc quoque munus a Venere , ni fallor , acceptum adspernatus neglexit . 
Quamobrem indignata Jovis filia illum in cochleam ejusdem nominis convertit ; comitem vero et ministrum illius loco Cupidinem , ipsum quoque juvenem et formosum , sibi delegit : et alis , quas Nerites habuerat , eundem induit . 
Altera vero fabula Neptunum ait amasse Neriten , et pariter ab eodem redamatum esse , unde nomen et celebritas Anterotis h.e. amoris mutui inter homines exorta sint . 
Et hunc Neptuni amasium tum alias familiariter cum ipso vivere solitum esse audio , tum currum ejus et equos , si quando per aequora veheretur , quam proxime semper secutum , marinis bestiis omnibus sua celeritate superatis : nam pisces cetacei , delphini , tritones etiam , aliique e penetralibus maris excitati , circumsiliendo currum , et tripudiando ( quod eos facere Homerus etiam in Iliade testis est) omnes mox fessi desistebant , et relinquebantur a tergo ; puer vero proxime eum comitabatur semper , fluctibus etiam ei ob reverentiam Neptuni se submittentibus , et locum aquarum divortio cedente mari ; quod Neptuus voluisset tam praestantis formae puerum , tum ceteris in rebus excellere , tum corporis habitu et viribus prae cunctis florere . 
Solem igitur , inquit fabula , pueri celeritate commotum succensuisse , et in cochleam corpus ejus vertisse . 
Quam vero ob causam sol iratus hoc fecerit , ignoro , nec exprimit fabula ; versimile est , si quid conjicere licet in rebus obscuris , hos deos fuisse rivales : et solem aegre tulisse , quod tam formosus puer in mari degeret , quam ipse digniorem inter sidera , quam inter belluas maris , numerari judicaret . 
Hic fabulam utramque finierim . 
Precor autem deos mihi propitios esse , et quae narravi in meliorem partem accipere ; et si quid peccatum est , id omne fabulis vulgi adscribere . 
Ubi insignis eridanus et parum nobilis Tanarus coitionem faciunt , ibi peculiaria hercle piscandi genera accolae exercent ; quae ex Mitylenaei cujusdam viri , mihi etiam noti , carminibus didici , non indigna referri . 
Hiberno quidem fertilem enim regionem colunt . 
Deinde , ineunte vere , nondum confluente frigoribus conglaciare desinente , qui antea agricolae essent , nunc piscatores facti , sinuosum locum deligunt ; quem peracutis securibus circumcidunt , ut figurae rotunditate quiddam lacui vel paludi simile efficiant : non tamen glaciem prope ripam secant , sed in suo statu consistere sinunt ; atque locum a glacie nudatum circumdant amplo verriculo , quod fune valido ambitur . 
Tum rete piscatores aliique in ripa consistentes trahunt ; ac nimirum permulti , etiam piscatoriae artis imperiti , piscium captionem animi oblectandi causa spectant . 
Cum autem ii , qui adducunt , prope ripam venerunt , tum piscatores alii extrinsecus glaciem ripae continentem frangunt ; detinetur enim rete in lacu , quem diximus , et promoveri ultra non potest . 
Ita igitur circumcidunt glaciem , ut pars ejus in medio jam libera absolutaque , et insulae fluitantis instar , cui insistunt , qui rete trahunt , ab reti piscibus pleno , dum trahitur , versus ripam agminatur ac impellatur . 
Hoc quidem illo in loco piscandi genus , usitatis piscationibus aliis longe dissimile , hujusmodi est . 
De piscatoribus vero illis Homerice dixerim , eos duplicem fructum percipere , alterum ex terra , alterum ex flumine , ut iidem et nautae et agricolae censendi sint . 
Hujuscemodi Macedonicam piscandi rationem auditione accepi . 
In fluvio , nomine Astraeo , qui inter Berneam et Thessalonicen medius fluit , distinct variis coloribus pisces gignuntur ; quorum nomen ab incolis Macedonibus melius interroges . 
Hi autem indigenis muscis in fluvio volitantibus pastum sibi comparant , quae nec simile de specie quicquam aliarum muscarum habent , nec ad apum similitudinem accedunt , nec vesparum , nec denique anthedonum , crabronum speciem gerunt ; harum tamen aliquam cujusque propriam particulam referunt . 
Nam in audacia quiddam simile ceterarum muscarum habent , tum magnitudine anthedoni similes sunt , tum vesparum colorem reddunt , et similiter quidem atque apes bombo strepunt . 
Eas hippuros appellant indigenae . 
Ad summam autem aquam versantes sui gratia alimenti piscium nationem non latent . 
Ut ex his igitur quispiam earum aliquam per summa apparentem conspexit , silentio sub aquas subit , metuens ne praedam aquae agitatione loco moveat : et proxime ad illius umbram accedens , quemadmodum vel de grege ovem lupus , vel anserem ex cohorte aquila rapit ; sic is ore hianti atque imminenti eam devorat , et mox sub aquae superficiem denuo mergitur . 
Quod quidem ipsum etsi piscatores haudquaquam ignorant , non iis tamen muscis ad inescandos pisces utuntur ; simul enim ac hominis manu continguntur , et nativum colorem perdunt , et pennae evanescunt , et inepti ad escam piscium omnino redduntur . 
Quae causa est , cur earum odio incensi ipsas a se detestentur . 
Verumtamen qui piscandi scientiam cognitionemque praeclare tenent , captiosa quadam machinationem atque solertia ejusmodi pisces circumveniunt . 
Purpurascente enim lana hamum circumvestiunt , et ad eandem lanam gallinacei pennas duas e barba seu paleis , cerei coloris speciem similitudinemque gerentes , accommodant ; quaternum cubitorum est arundo , et ejusdem longj linea . 
Has ergo abstrusas insidias in flumen demittunt ; pisces vero colore illecti cupide pergunt contra venire , ac nimirum lautum cibum se habituros ex pulchro adspectu arbitrantes , ore hiantes hamatis escis confinguntur , iisdemque acerbis captivi fruuntur . 
Marini arietes , quorum quidem nomen apud multos pervagatum est , sed non tamen historia omnino explicata , nisi quatenus a pictoribus et fictoribus ostenditur , circa Corsicum et Sardoum fretum hibernant , atque ex summa aqua eminentes spectantur , et maximi delphini circum eos natant . 
Mas aries frontem alba vitta redimitam habet , ut vel hanc Lysimachi , vel Antigoni , vel alterius cujuspiam regum Macedoniae diadema dicas . 
Aries vero femina , quemadmodum barbae appendiculas gallinacei quasdam possident , sic ipsa cirros ex imo collo pendentes habet . 
Neque modo eorum uterque cadavera cibum sibi facit , sed et viva corpora corripit . 
In natando magnos fluctus faciens tempestate , quam ex sua agitatione ciet , naves funditus evertit ; ac eos , qui secundum mare versantur , rapit . 
Qui Corsicam incolunt , dicunt virum , qui ex tempestate naufragium fecisset , natandi bene peritum , ubi permultum maris natando transmisisset , circa Corsicam crepidinem quandam adsecutum adscendisse , ibique constitisse , tanquam periculo jam omni exemptum atque securum ; post vero quam aries famelicus eum oculis comprehendisset , convolutum agitatumque posteriore sui parte plurimum mare concitasse ; deinde ab intumescente aestu sursum elatum , instar procellae et turbinis , hominem corripuisse . 
Haec de ariete circa Corsicam . 
Ceu oceani accolae fabulantur veteres Atlantidis reges , qui genus ad Neptunum referunt , in capitibus suis arietum marium taenias gestasse , imperii insigne ; et reginas similiter cirros feminarum arietum . 
Tanto narium robore praedita est hujusmodi bellua , ut permultum aÃŽra respiratione ad se attrahat , eaque adspiratione marinos vitulos ad hanc rationem comprehendat : Cum arietem illi noverunt vicinum esse ad moliendas ipsis insidias , in terram celerrime enatantes in specus saxorum conduntur ; is cognita fuga insequitur , et contra , antrum stans ex corporis odore praedam intus esse percipit , et narium illecebra quadam acri inter se et vituols aÃŽrem intermedium attrahit : hi , tanquam vel sagittam vel spiculum , sic sane spirationis illius appulsum declinant et refugiunt ; tandem tamen violentissimo anhelitus ductu inviti , et tanquam loris quibusdam aut funibus constricti , ex latebra extrahuntur , et strident et ab ariete devorantur . 
Ex earum naribus enatos pilos harum rerum periti magnos usus adferre testantur . 
Ad promontorium Bubonicum innumeri thynnorum greges versantur . 
Eorum maximi , similiter ut sues , solitarii sunt , et separatim natant ; alii , more luporum , bini pabulantur ; alii gregatim , quemadmodum caprae , in latis pastionibus pascuntur . 
Exoriente canicula , et ingravescente aestivo calore , in euxinum natare contendunt ; et marinis fluctibus e fervide radiato sole calescentibus , inter se velut conserti contextique confertis turmis natant , et corporum conjunctione umbra quodammodo perfruuntur . 
Demostratus vir rei piscatoriae peritissimus , simul et disertus , piscem quendam esse affirmat specie perpulchrum , et appellari lunam , exigua magnitudine , lata figura ; idemque ait , cyanei coloris speciem similitudinemque gerer , et in dorso pinnas habere nolles ac lenes ; easdemque in natando explicare , et ad similitudinem lunae semicirculum efficere : atque haec quidem Cyprii piscatores referunt . 
Demostratus vero addit , cum est plena luna , tum impleri hunc piscem , tum arbores implere , si ex his illum appenderis ; decrescente vero luna exsiccari atque interire , ac si ad plantas admoveris , eas marcescere et evanescere : item si jam plena vel crescente luno in id aquae , quod in perfossis puteis reperitur , quis hunc piscem injecerit , aquam jugem et perennem fore ; sin extrema aut decrescente luna , aquam exarescere : quod si hunc eundem in fontem scaturientem conjeceris , quomodo dixi de puteo , is ad rationem lunae vel evanescet vel implebitur . 
Quemadmodum in Propontidem thynni innatant et enatant , supra scripsi : jam porro qui Heracleam , Tion , Amastriam , Ponticas urbes incolunt , plane sciunt , quo anni tempore ejusmodi pisces eo accedant . 
Quare tum ad mare se conferunt habentque permulta contra eos instrumenta parata , naves , retia , speculam in excelsum excitatam , quam in litoris eminenti loco , et circumspectum facilem habenti , defigunt ; cujus conficiendi rationem molestum mihi non erit explicare , nec tibi audire injucundum . 
Tigna bina procerissima abiegna excitant intercepta et juncta inter se , trabibus latis et crebris immissis , et facilem ascensum speculatori praestantibus : singulae naves utrinque sex remos ac juvenes expedite remigantes habent : retia bene longa sunt , non admodum levia , et quae magis deprimantur plumbo , quam sursum attollantur suberibus ; copiosi autem istorum piscium greges in ea feruntur . 
Itaque verno sole illucente , ventis placide et tranquille flantibus , coelo laeto et quasi ridente , conquiescente a tempestatibus mari , jam propinquare thynnos simul ut ex specula prudenter et acute speculator prospexit , piscatoribus unde veniant , denunciat . 
Si juxta litora tendere oportet retia , significat hoc voce ; sin vero in interiori mari , sicut dux exercitus , vel choro praefectus , hoc ipsum signo dato edocet ; itaque saepe totum gregem capit , et non aberrat a scopo , nec desiderio frustratur . 
Cum vero thynnorum cohortes in altum sese incitaverint , is qui ex specula acerrima oculorum acie horum actiones observat , contenta voce exclamat recta ad altum remigationem contendendam , illucque insequendos esse . 
Hi porro , alligato ad alterum tignum , quod speculam sustinet , perlongo retium fune , naves ordine remis propellunt , ita ut invicem non separentur ( nam et rete in singulas distributum est naves) et prima navis , ubi suam retis partem ejecit , discedit ; hoc idem facit deinceps secunda , et tertia , et quarta ; qui quintam remis impellunt , interim separant , ut mox ejecturi videantur ; reliqui vero nunquam laxare debent : deinde alii alio remigant , et pro se quisque retis partem trahit , postea quiescunt . 
Thynni vero circumvallati per ignaviam et timiditatem non se loco movent , itaque conferti comprehenduntur , et remiges , tanquam civitate aliqua in potestatem redacta , totum piscium , ut poeta diceret , populum capiunt . 
Norunt haec , o amici Graeci , tum Eretrienses , tum Naxii , hac piscatione insignes , ut Herodotus et alii referunt . 
Ejus autem reliqua audietis ab aliis . 
Non vero in Ponto tantum capiuntur thynni , sed in Sicilia etiam , ut mihi videtur ( cum Sophron suavis thynnorum piscatoris meminerit) imo et alibi quoque piscatum eorum esse constat . 
] Cum autem jam circumretiti tenentur , Neptuno malorum depulsori omnes omnino vota faciunt . 
Cujus rei causam dum mecum studiose inquiro , invenio illos hoc daemone maris domino opus habere , ne vel gladius piscis , vel delphinus , huic thynnorum agmini captivo accedat . 
Nam saepe strenuus aliquis gladius , lacerato reti , thynnorum gregi irretito ad se exuendum ex laqueis facultatem dedit delphinus etiam , ad moliendas retibus insidias accerimus , dentibus ea conficere novit . 
In India , et maxime in Prasiorum regione , liquido melle pluit , quod in herbas , ac palustrium arundinum comas , decidens mirificas pastiones ovillo et bubulo pecori praestat ; quod quidem ipsum a pastoribus eo , ubi dulcis plus roris de coelo delapsum est , agitur ; et sic illis pastionibus vicissim suavi epulo compensat ; nam ex pecore illi suavissimum lac exprimunt , nec ei , sicut Graeci faciunt , mel miscere habent necesse . 
Indica margarita , de Erythraea enim supra dixi , hoc modo capitur . 
Urbs est nomine Perimuda , cui eo tempore , cum in Bactris Eucratidis regnaret , Soras ex generis regii stirpe natus imperavit . 
Hanc quidem ipsam Ichthyophagi incolentes margaritas , retibus in orbem circa litus amplissimum extensis comprehendunt . 
Margaritiferae conchae magnorum stromborum similitudinem gerentes gregatim natant ; et quemadmodum apum examina reges , sic eae habent , tum coloris pulchritudine , tum magnitudine praestantes . 
Summa autem contentione urinatores ideo certant ad capiendum gregis ducem ; quod eo capto cunctum gregem rectione orbatum , nec loco se moventem , assequuntur ; quamdiu vero rex fugiendo elabi potest , sapienter eas regit et conservat . 
Jam porro captas in parvulis doliis sale condiunt , ubi cum contabuerit caro et defluxerit , unio solus relinquitur . 
Optimus Indicus et in mari Rubro procreatus existimatur . 
Idem in occiduo oceano , ubi Insula Britannia est , nascitur ; sed is magis fulvi coloris est , minusque splendidus . 
Juba in Bosporo etiam freto nasci scribit , qui et Britannicis inferiores sint , et cum Indicis ac Erythraeis nullo modo comparandi . 
Indicus terrenus dicitur naturam habere non propriam , sed foetura esse crystalli , non gelu concrescentis , sed fossitii . 
De generumibus volucribus jam prius me verba fecisse probe novi ; sed gruem quoque piscem marinum , Corinthiaci pelagi alumnum , esse audivi . 
Declinabat autem ea pars Corinthiaci maris , qua grus piscis captus est , Atticam versus , juxta latus isthmi , quod Athenas respicit . 
Procedebat hic piscis ad quindecim justae mensurae pedum longitudinem ; crassitudine anguillam , non tamen maximam , ut aut aequabat . 
Ejus et caput et os alitis gruis speciem similitudinemque gerit , squamae ( pinnae ? 
) pennis gentilis avis ei similes sunt . 
Natat autem non convoluto in spiras corpore , ut alii pisces anguillarum instar angusti et oblongi tanto vero robore saliendi est , ut tanquam emissum a contento nervo telum feratur . 
In sermonem Epidauriorum venit hoc animal ex nullo pisce generari : sed dum volucres grues Thracium frigus , et reliquum ad occidentemâˆ« fugiunt , obvio vento tum feminas ad coitum exardescentes , tum mares veneris libidine conflagrantes , inter se complexu venereo jungi cupere ; feminas vero suspensum coitum sustinere non posse ; idcircoque mares semen temere emittere , quod voti compotes fieri non possunt : ac si supra terram volent , id ipsum ad nihilum recidere et perire ; sin supra mare id delapsum , tanquam thesaurum per manus traditum , sic a mari hunc foetum adservari , animantemque effici , neque velut in alvum sterilem illapsum perire . 
Haec Epidaruii . 
Sed et Demostratus vir genere mihi ignotus cujus ante mentionem feci , Hunc , inquit , piscem vidi , et magnopere consideravi , cumque , ut aliis ostendere possem , exsiccare vellem , atque coquis ipsum secantibus viscera inspicerem , tum ex utroque latere psinas exortas rursus inferius inter se suis extremj coire , et similiter atque tabulas legum triangulas esse ; tum ejus jecur in longitudinem procedere adspexi , et jecori subjectum fel longum , instar manticae aut bulgae , ut faba recens videretur : ubi vero primum jecur et fel exempta fsn , ambo statim intumuisse ; ut jecur instar hepatis maximi piscis videretur , fel vero lapidem , super quem forte positum fuerat , liquefecisse . 
Hic et Epidauriorum et Demostrati sermones finierim . 
Rationem piscandi pelamydes , haud sane pervulgatum , non a seria consideratione alienum est explicare . 
Decem juvenes , ad summum aetatis vigorem florescentes , expeditam navem et celerem conscendunt ; et simulatque se cibo expleverint , pariter continuo aequaliterque in utrumque navis latus distributi remigare contendunt , atque huc illuc errant . 
Eorum unus aliquis ad puppim sedens , armatas hamis lineas binas , quibus et aliae adnectuntur ad utramque navis partem demittit ; tum ad singulos hamos escam ex purpura Lacaena confectam et lana involutam tum lari pennam ad hamum quemque alligat , ut ab occurrente aqua sensim et leviter agitetur . 
Pelamydes autem escae sic instructae illecebra delinitae in hamos innatant ; et cum ex iis aliqua liguritione apprime stimulata os in escam impigerit , tum reliquae consequentes hamis configuntur , ut hami ob multitudinem uno eodemque tempore transfixorum piscium vexentur . 
Juvenes servo remigare desistentes , de transtris surgunt ad subtrahendas lineas multitudine piscium onustas : quos posteaquam in navem subduxerunt , secundissima piscatio ex permagno piscium numero aperte ostenditur . 
Mustelam terrestrem aliquando mulierem fuisse audivi , eodemque nomine vocatam , quo nunc a Graecis quadrupes vocatur gale incantationum ac veneficiorum peritam , immodice protervam , et incesta libidine laborantem ; nec illud me latet , quod ab Hecate irata in hanc feram conversa dicitur . 
Sed haec dea mihi benigna sit , ego hujusmodi fabulas aliis relinquo . 
Hanc bestiam insidiosissimam esse constat , inque defunctos homines invadere , et , nisi arceatur , eorum oculos diripere et exsorbere . 
Testiculos ejus mulieri sive dolo , sive sponte , appensos omnes conceptus , et fecunditatis vim , abolere dicunt . 
Ejusdem viscera , nescio quo modo praeparata , harum rerum artificibus cognito , et insidiose immissa vino , amicitiam dirimunt , et benevolentiam prius coalitam dissolvunt , ut quidam ajunt . 
Verum haec magis et veneficis , quibus Martem suum inimicitae principem colant , cedamus . 
Est et parvus piscis , mustela nomine , qui nullam cum mustelo dicto pisce communitatem habet . 
Hic enim cartilagineus est , et pelagius , et magnitudine praestans , simul et caniculae piscis speciem similitudinemque gerit : mustelam vero diceres esse hepatum ; nam piscis est parvus , et oculis coniventibus , pupillae oculorum ad cyaneum colorem accedunt ; ejus barba quam hepati major est , et minor quam chremetis ; algas depascitur , et saxatilis est , atque similiter ut terrena omnium cadaverum , in quae incurrit , oculos exest et conficit , ut audio . 
Qui Epirum incolunt piscatores quidam veneficiis dediti ad eadem hac marina mustela utuntur , ad quae alii terrena . 
Porro cum plerique pisces carnivori sint , homines urinatores , qui maris interioris scrutantur , manuum volas et pedum vestigia denigrant , ut partium istarum splendor obscuretur ; hae enim prae ceteris humani corporis partibus in aqua resplendere , et pisces ad se allicere solent . 
Chamae marinae et variae et multiplices sunt : aliae asperae , aliae laeves quaedam digitorum compressu confringuntur ; aliae vel saxo aegre conteruntur ; et hae quidem nigerrimae sunt , nonnullae argentei coloris similitudinem gerere videntur , illae utroque colore mixto insignes . 
Ac quemadmodum earum est varium et multiplex genus , sic multas et diversas sedes habent ; quaedam enim in litoribus dispersae jacent in arena , vel in limo quiescunt , nonnullae sub algam subjiciuntur , aliae in limo commorantur , aliae saxis tanquam mordicus adhaerent . 
Aestivo tempore , cum incipit messis , in Istrico mari gregatim supernatant , et leviter feruntur : cum ante id tempus sua sibi mole graves efferri non possent . 
Euri , boreae et austri idcirco fugientes sunt , quod eos ventos ferre non possint . 
Contra ex tranquillo mari mirifica voluptate adficiuntur , et favonii mollibus auris adflari gaudent ; eamque ob rem in latebras abditae , et suis conniventes testis cum a tempestatibus mare sentiunt conquiescere , et favonium flare , tum relictis sedibus , ad summam maris aquam natant , et apertis testis eminent , et tanquam vel sponsae e thalamis prodeunt , vel rosae ad solis radios exporrectae ex involucris seu calycibus suis erumpunt ; quiescentes igitur ventum expectant placidum ac secundum ; qui si contigerit classem navium existimes . 
Quod si navem ad se accedere sentiunt , aut belluae impetum , aut valentioris piscis natationem , metu percussae , contractis uno impetu testis , frequentes delabuntur et occultantur . 
Haemorrhous e genere viperarum in saxorum cavernis domesticam sedem habet ; pedem unum tum longus est , tum a capite in tenuitatem ejus corporis habitus procedit ; colore est partim flammeo , partim nigro ; ejus caput tanquam cornibus quibusdam inhorrescit . 
Lente serpit , et ventris squamis terram premens , tortuosa via progreditur ; gradiendo etiam leniter substrepit , unde ejus segnities et infirmitas ostenditur . 
Primum ut momordit , statim punctus cyanei coloris exoritur ; percussus stomachi doloribus affligitur ; venter copiose fluit et exhauritur ; et prima statim nocte sanguis per nares , fauces , et aures , cum biliosa sanie emittitur ; vesica quoque sanguineam urinam reddit ; cicatrices vero , si quae sint in percussi corpore , etiam si consenuerunt , tamen recrudescunt et rumpuntur . 
At si haemorrhois femina morsum alicui inflixerit , sanguis etiam per summos ungues emanat , et gingivae quoque veneno inficiuntur , et sanguis ab eis fluit copiosus , et eliduntur dentes . 
In hanc feram incidisse ajunt Canobum Menelai gubernatorem ne Aegypto , Thonide regnante ; et Helenam , cum vim veneni intellexisset , serpentis spinam confregisse , et pharmacum exemisse ; in quem vero usum hoc eximere et reservare voluerit , ignoro . 
Adferunt regi suo Indi animantes diversas , ut tigrides cicures , pardos mansuetos , oryges quadricornes : item boum genera duo , quorum alii ad cursum velocissimi sunt , alii perquam feri : et ex his bubus ( eorum caudis ) etiam muscaria faciunt , qui corpore omnino nigri sunt , caudas vero egregie albas habent . 
Columbas quoque luteas adferunt , quas unquam mansuefieri aut cicurari negant ; et aves , quas cerciones nominant ; et canes generosos , de quibus supra dixi : et simias albas , et alias nigerrimas ; rufas enim , tanquam nimium libidinosas et incontinentes erga mulieres , non ferunt in civitates ; et si forte in eis reperiantur , tanquam adulteros exosi occidunt.Magnus Indorum rex quotannis uno die certamen non modo hominibus proponit , ut alibi dixi sed etiam bestiis cornutis ; quae sane inter se cornibus appetentes , mirabili natura quadam eatenus strenue decertant , quoad adversarium funditus viciterint ; sicque omni nervorum contentione , quemadmodum athletae , ut aut maximo adficiantur praemio , aut gloriam capiant certaminis luculentam , nituntur . 
Rationis quidem expertes sunt luctatoresisset tauri feri , arietes mansueti , et qui vocantur ? 
et asini uno armati cornu , denique hyaenae ; quod animal capreis minus esse ajunt , sed cervis animosius multo et cornibus ferociens : postremi in certamen veniunt elephanti , qui inter se vulnerant , et alter saepe alterum vincit atque adoe interimit , saepe etiam uterque vulneribus confectus simul decumbit . 
Viperae catulos Theophrastus scribit parentis uterum non exedere , atque conficere ; neque sane , ut quiddam ludens dicam , foribus effractis , obstructum exitum perrumpere ; at enim feminae uterum augustiis compulsum non amplius reniti posse ut Homerice dicam sed disrumpi . 
Cujus sententia ita rem habere mihi ad veritatem plane persuadet ; siquidem et marinae acus , quia tenues sunt , et haudquaquam sinuosam et capacem alvum habeant , idcirco similiter a suis foetibus adficiuntur , ut jam ante scripsi . 
Interim vero Herodotum rogo , ne mihi succenseat , si ea , quae super viperarum partu ipse adfert , ego fabulosa censeam . 
Naturalis quaedam communitas et occulta affinitas leoni est cum delphino ; non ex ea parte solum , quod uterque imperat , ille quidem terrenis bestiis , hic vero aequoreis ; sed etiam quod senectute ambo tabescunt ; et cum sunt aegroti , illi terrestris simia medetur , huic marina quoque simia remedio est . 
Simiam enim in mari quoque esse alias dixi , quae similiter huic , ut illi terrena , medicinam morbi adfert . 
Inter feras , quae propter ingentem illarum numerum describi nequeunt sepedon est , perniciosus serpens : quem tum figura haemorrhoo cognatum , tum colore similem esse , Nicander cecinit : sed celerior esse videtur , et quoniam p rex gyros et flexionesgraditur , parva apparet ; quod quidem causa est , quamobrem inspectantes nesciant de ejus magnitudine judicare . 
Vulnus , quod infert , acerbitatis plurimum habet , et bene penitus intrat , et putrefacit ; qua ex vi nomen traxit . 
Inexpiabili celeritate ipsius venenum in universum corpus transitionem facit ; capillus enim funditus interit , tum superciliorum et palpebrarum pili defluunt , oculo offusi tenebris obscurantur ; et corpori maculae , tanquam adusta a sole cute , superveniunt . 
Terrestris testudo animal est libidinosissimum , sed mas ; femina enim non nisi invita coit . 
Cujus rei causam inquirit Demostratus senator Romanus , nec ideo tamen hac in re fide dignior , nisi pariter rei etiam piscatoriae exquisitam notitiam sibi comparasset , et quaecunque cognovit , dictione etiam venusta ornasset ; condidit autem , ni fallor , et alia quaedam , et argumento graviore ingenii doctrinaeque suae specimen edidit admirabile . 
Hic , inquam scribit , si quid aliud in causa sit , cur femina maris coitum aversetur , non satis sibi exploratum esse ; hanc vero suam esse conjecturam : Feminam , dum coit , humi stratam , ait , supinam jacere ; deinde , expleto coitu , propter testae magnitudinem , et corporis in terram nisum , cum se convertere non queat , escam paratam a marito relinqui cum aliis animalibus , tum aquilae ; unde fit , ut mares eas ad coitum ideo illicere non possint , quod feminae magna moderatione libertates contineant , et salutem voluptati anteonant . 
At enim mares mirabili quadam natura illecebram amatoriam , et omnis metus oblivionem adferentem , feminis injiciunt ; neque tamen hujuscemodi illecebrae sunt cantiunculae , quales Theocritus pastoritiae lusionis compositor nugatur ; sed occulta herba , cujus neque ille nomen se scire dicit , neque alium cognoscere confitetur . 
Itaque mares eam ore continentes ad libidinem feminas alliciunt , et jam illi amorem dissimulant : feminae vero , quae hactenus fugiebant , nunc exardescunt ad coitum , et securae de se nullo amplius timore adficiuntur . 
Nicas locus est vicinus Thessalonicae civitati Macedoniae , in quo gallinacei familiari sibi cantu destituuntur , atque omnino muti sunt . 
inde profluxit proverbium , de re impossibili , quo dicitur , Tunc illud habebitis , cum ibas cucuriverit . 
Alexander dum Indiae loca alia oppugnat aut vastat , alia etiam capit , cum alia pleraque animalia invenit , tum draconem , quem , quia sacrum in antro quodam Indi existimarent , et summa religione colerent , idcirco summis precibus Alexandrum obsecrarunt , ne illum ipsum invaderet ; quod quidem ipsum ille annuit . 
At enim draco cum praetereuntis exercitus strepitum sensit ( quod sit animal tum audiedi tum videndi acerrimo sensu praeditu ) maximo sibilo et ingenii afflatu edito , omnes exterruit et perturribusavit . 
Septuaginta cubita longus esse dicebatur ; non tamen eij totus apparuit , sed illius solum caput ex antro eminuit ; oculi vero ejus ad magni et rotundi clypei Macedonici magnitudinem accessisse dicuntur . 
Cornicibus studium est irritare aquilas ; hae vero illas praeclare contemnunt , et deorsum ferri sinunt ; ipsae sursum subvolantes aethereum locum celeri alarum remigio secant : quod quidem ipsum non cornicum timore ajunt ( quisnam hoc dicat , qui plane sciat aquilarum vim ? 
) sed propria quadam animi magnitudine earum infra se volantium lapsus facile potiuntur . 
Pompilum piscem dicunt non modo Neptuno , sed etiam diis in Samothracia sacrum et carum esse . 
Ob eamque causam piscatorem olim nomine , sicut dicitur , Epopeum , ( Opopeum ) in Icaro insula natum , cui filius erat , quod aliquando cum nihil aliud piscium praeter pompilos cepisset , eosdem cum filio comedisset , protinus huic pisci meritas poenas persolvisse ; etenim cetacea bellua , facto in ejus piscatoriam impetu , ipsum in conspectu filii devoravit . 
Pommpilum hostili odio delphinos persequi ajunt , neque eos tamen hoc impune facere ; cum enim hunc gustaverunt , discruciantur et convelluntur continuo ; et quod furore inflammati consistere non queunt , idcirco in litora expelluntur , atque fluctu ejecti a cornicibus maritimis gaviisque exeduntur et conficiuntur . 
Apollinius Rhodius , sive Naucratites , dicit hunc aliquando hominem fuisse portitorem : et cum puellae , inquit , Apollo amore teneretur , quacum etiam complexu venereo jungi conaretur , haec effugiens Miletum venit , et Pompilum quendam precibus obsecravit , ut se trajiceret : itas quidem paruit ; at vero Apollo sese ostendens hanc quidem rapuit , navem autem in lapidem , Pompilum in piscem convertit . 
In bubulo pecore , quod incitato cursu valet , curam Indi ponunt ; et simul de eorum velocitate rex et permulti pincipes decertant , neque turpe ducunt pro hujuscemodi animalium genere auro argentove sponsionem facere ; adjungunt autem ipsos bigis , et fortunae aleam super victoria periclitantur . 
Equi igitur in medio jugati currun , at boves utrinque loris annexi , donec ad metam , quae a carceribus stadiis abest triginta , perventum sit . 
Aequales sane ac pares boves equis currunt , neque velocitate alteros ab alteris internoscas . 
Quod si quando rex de suis bobus cum quopiam sponsionem fecerit , in tantum contentionis studium procedit , ut is ipse in curru sequatur , atque aurigam incitet . 
Is sane quidem equos stimulis cruentat , a bubus vero manus abstinet , siquidem ii nullis admotis stimulis incitato cursu sponte feruntur . 
Ac nimirum tam ambitiosa est bubuli certaminis contentio , ut non divites modo et domini magno pretio deposito inter se certent ; sed etiam specttores , ut apud Homerus Idomeneus Cretensis , et Ajax Locrus , inter se certantes repraesentantur . 
Sunt item apud Indos alii boves , maximorum hircorum magnitudine ; ii quoque per se conjugati velocissime currunt , nec minus strenue quam Getici equi cursum conficiunt . 
Equos efferari et tanquam rabi inflammari ferunt , bibentes ex Cossinito ferme Thraciae , qui defluit in Abderitarum regionem , et in Bistonicum stagnum influit ; ubi Diomedis Thracis , qui immanes illos equos habebat , quos Hercules expugnavit , regia olim fuit . 
Ex eodem morbo laborare dicunt equos bibentes de fonte Potnio ; is est in loco , quem Potnias vocant , non longe ab urbe Thebis . 
Item Oritas et Gedrosios fama est , tanquam foenum pisces equis edendos objicere . 
Celtas quoque audio boves et equos piscibus alere . 
Apud eosdem ajunt equos odore hominum offensos ad meridianas Europae regiones perfugere , praesertim austro flante . 
Nonnulli quoque testantur Macedones et Lydos piscibus equos suos pascere , quin et oves Lydiae et Macedonicae ex eisdem pinguescere dicuntur . 
Apud Mysos cum equinum genus coit , quidam velut hymenaeum quendam nuptiis praecinunt : unde cantus suavitate permulsae equae mox gravidae fiunt , et formae pulchritudinis eximios pullos ex sese pariunt . 
Istud vero etiam audivi , equos aetate adfectos pullos cum ceteris in rebus debiles , tum pedibus infirmos , procreare solere . 
Quod ad aetatem et vitam equorum , mares ajunt ad annos triginta quinque vivere . 
In secunda mansione eorum , qui a Persicis Susis in Mediam proficiscuntur , permagna scorpiorum multitudo nasci dicitur ; idcirco Persarum rex , quum eo suscepit iter , riduo ante omnibus imperat ut eos venentur , et ei , qui plurimos confecerit , donat munera : nisi enim hoc fit , locus transiri non potest ; nam subter omnem lapidem et cespitem abditus scorpius manet . 
Rhoetienses Augustus a scolopendris pulsos esse , cum infinita earum vis in illos ingruisset . 
In Cyrene diversa tum colore , tum forma , murium genera ansci tradunt ; ac quosdam ipsorum , quemadmodum mustelae , ita lata facie esse ; alios echini speciem similitudinemque gerentes actuas spinas habere , quos indigenae echenatas appellant . 
in Aegypto audio bipedes mures maxima magnitudine esse , et prioribus pedibus tanquam inanibus uti ; eos enim breviores esse posterioribus . 
Hos videre memini , Libyci sunt ; recti duobus pedibus nitentes gradiuntur , cum autem ab insequentibus urgentur , saliunt . 
haec Theophrastus prodit . 
Attagenes aves ferunt ex Lydia in Aegyptum transportatas , et in sylvam demissas , primo coturnicis vocem edidisse ; post cum fluvio non ex ripis suis excedente coelum pestilens factum esset , quo multi passim mortales perierunt , ejusmodi aves non intermisisse longe clarius et articulatius , quam quemvis explanatissimae linguae puerum loqui , et dicere , Tris tois kakois ta kaka , id est , Ter mala malis . 
Idemque ajunt eas captas non solum non mansuescere , sed neque idcirco amplius pristinam vocem edere ; quia arctior custodia ipsis silentium infert . 
Quod si in libertatem volandi dimittantur , et in suas sedes perveniant , rursus vocales fieri , pariterque cum libertate vocem recipere . 
Scopes aves ( quarum Homerus in Odyssea mentionem facit , cum earum multas circum Calypsus antrum versari scribit ) saltatione etiam comprehendi dicunt viri saltandi periti , quae , si adhibenda illis fides sit , skops appellatur . 
Nam quod iis avibus jucundissimum sit quosdam ridicule imitari et illudere , ex eo profectum est verbum skoptein , id est , effingere , et non aberrare ab eis imitandis , quos ludicra adsimulatione imitantur . 
Minor est haec avis quam noctua ; plumbei coloris saturati similitudinem ejus pennae gerunt , et albicantibus maculis distinguuntur ; a superciliis secundum utraque tempora duae plumae exsistunt . 
Callimachus duo genera ponit , skopas et aeiskotas ; quorum alterum vocale sit , alterum mutum . 
Aristoteles dicit apud Homerum non skopas per sigma , sed kopas legi oportere ; et peccare illos adversus Homeri de hac ave sententiam , qui sigma praefixerint ; et aliis quidem anni temporibus non comeduntur , autumno vero uno alterove die capti comedi possunt . 
Differunt autem scopes a perennibus illis corpulentia , et turturi et palumbis similes sunt . 
Pygmaeorum gentis proprium et peculiare regnum esse audio , et cum masculum genus regium aliquando defecisset , mulierem , Geranam nomine , ipsis imperitasse ; quae , cum a Pygmaeis , supra quam deceret , divinis prope honoribus adficeretur , inde animo inflata ipsas etiam deas contemnebat ; maxime vero Junonem , Minervam , Dianam , et Venerem , ne tantillum quidem cum forma sua comparandas esse dictitabat . 
At hunc suae jactantiae morbum non impune tulit ; nam a Junone irata ex homine in avem adspectu turpem protinus conversa est , quae nunc geranos ( grus ) nominatur , et Pygmaeis infesta est eam ob causam , quod illi , immodicis honoribus ei delatis , ad insaniam et exitium eam adegerint . 
Purpurarius piscator , si postquam purpuram non in hominum cibum , sed ad tingendas lanas comprehenderit , inexhaustum , constantem et genuinum velit fieri colorem , et perfecte tinctum , uno saxi ictu purpuram una cum testa interimit . 
Quod si levior plaga inferatur , et etiam nunc spirans reliquatur , atque iterum lapide percutiatur , ad tincturam fit inutilis ; nam ex eo dolore tincturam amittit , sive illa per ejus corpus dispersa imbibatur , sive aliter effluat . 
Quod quidem ipsum praeclare Homerum intellexisse dicunt ; idcircoque uno ictu celeriter morientes purpures morte affici ait , pervulgatum suis versibus illud canens : Purpurea illum mors , violentaque Parca peremit . 
Apud Indos inelligo psittacos aves nasci , quorum supra etiam mentio a nobis facta est ; ea vero , quae ante praetermisi , nunc commode addam . 
Tria eorum genera esse audio : hi omnes verba , quae didicerint , tanquam pueri , reddunt , et sermonis imitatione humani loquaces evadunt . 
At in sylvis avibus proprium edunt sonum ; nullum vero articulatum et significantem exprimunt , indocti adhuc et nondum loquaces . 
Sunt et pavones in India maxime omnium , et palumbi quidam parvi ( quibus a livido colore apud Graecos factum est nomen ) virides pennas habentes ; ut is primo adspectu , qui sit rudis in scientia avium , psittacum , non palumbum dicat ; earum labra et crura colore ( rubro ) Graecis perdicibus sunt similis . 
Nascuntur et gallinacei maximi ; nec rubram habent cristam , ut nostri , sed ita variam et floridam , quemadmodum coronam ex floribus contextam ; pennas posteriores non inflexas habent , neque in orbem revolutas , sed latas quas cum non erigunt , ut pavones trahunt ; eorum pennae partim aui , partim coerulei vel smaragdi colorem gerunt . 
Nascitur in India etiam alia avis ad sturni magnitudinem accednes , variis coloribus picta , quae et humanam vocem effingit , et psittacis vocalior , et majore est docilitate ac ingenio ; non tamen ab hominibus ali libenter sustinet , sed libertatis aliarumque avium , cum quibus una pasci consuevit desiderio famem potius , quam servitutem deliciis ciborum refertam , amplectitur . 
Urbium , quas Alexander Philippi filius in India excitavit , et Macedonibus incolendas dedit , ut Bucephalorum et adjacentis agri et Cyropolis aliarumque incolae , ideo cercionem appellant , quod similiter caudam atque cinclus movet . 
Celam avem praeterea in India nasci accepi , magnitudine triplo majorem otide , ore permagno , et longis cruribus , ingluvie etiam maxima , perae similitudinem habente absonum quiddam sonar , ejusque summas alas pallidas , ceteras vero pennas cinericias esse . 
Indicam upupam duplo majorem nostra , et adspectu formosiorem esse audio . 
Et quemadmodum Homerus regum Graecorum decus et oblectamentum esse scribit frenum , et reliquum ornatum equi ; ita Indorum rex amores et delicias suas upupam habet , manibus illam gestat , ea se oblectat et nativam ejus venustatem summa admiratione frequenter intuens magnam inde laetitiam voluptatemque capit . 
Brachmanes vero fabulam hujusmodi de ea narrant : Regi Indorum , nquiunt , olim filius fuit minimus natu , quem fratres ceteri majores , cum plane improbi et iniqui essent , propter aetatem contempserunt ; cum vero parentes quoque jam senectute graves contumeliose ab eis tractarentur , ut improbitatem eorum declinaret , assumpto filio minimo , discedunt ac fugiunt . 
Et illi quidem magnis laboribus in itinere consumpti moriuntur ; defunctos vero filius minime neglexit , sed in capite suo , quod ense dissecuerat , sepelivit . 
Insigni had ejus pietate motus sol omnia lustrans puerum in avem formosam admodum , et vita longaevam , convertit ; crista in capitis vertice erecta , veluti rei gestae , cum fugeret , monumento . 
Talia quaedam de alauda etiam fabulantur Athenienses , ut in Avibus Aristophanis comici poetae apparet ita scribentis : Indoctus nimirum natuses , et minime curiosus , neque Aesopum trivist ; Qui dicit alaudam avem omnium primam fuisse , Ante terram natam : et deinde patrem ejus morbo interiisse , Cum terra hactenus esset nulla ; illum aut ad quintum diem insepultum jacuisse , hanc vero consilii expertem Prae rei difficultate patrem suum in capite contumulasse.Hanc de upupa Indorum fabulam cum audivissent Graeci , ad aliam avem ab eis translatam verisimile est . 
Ante multa quidem secula Brachmanes ab epope Indo , homine adhuc , et aetate puero , hanc in parentes pietatem declaratam ajunt . 
In India nascitur bestia , quae crocodili terreni speciem similitudinemque gerit ; magnitudine est Melitensis catelli ; ellis adeo aspero densoque cortice munitur , ut ] detracta ] limae usum praebeat , et vel aes dissecet ac ferrum exedat et conficiat : eam Indi Phattagen vocant . 
Syroperdix circa Antiochiam Pisidiae nascitur , et lapides comedit ; perdice minor est , et niger , excepto rostro , quod rufum spectatur ; non mansuescit neque cicuratur , ut alius perdix , sed semper perseverat ferus esse ; ejus carnes et densiores sunt quam ceterorum , et suaviorem cibi usum praestant . 
Indicum mare hydros gignit marinos caudis latis , lacus etiam hydros maximos producunt ; ceu marini isti serpentes asperum potius serratis dentibus , quam venenosum os videntur habere . 
In India equorum ferorum et asinorum similiter greges sunt ; et asinos equae facillime admittunt , et coitu eorum delectantur et rufos mulos pariunt , ad currendum praestantissimos , sed contrectationis impatientes quos compedibus captos ad Prasiorum regem adducunt . 
Ex iis qui bimi comprehenduntur domari possunt , contra vetuli ab immanibus et carnivoris feris nihil differunt . 
In Prasiis Indicis simiarum genus esse ferunt humanis sensibus , et magnitudine Hyrcanorum canum ; tum earum comam etsi naturalem , artificio tamen homini veritatis imperito elaboratam videri ; tum barbam ipsarum speciem satyricae similitudinemque gerere , caudamque leoninae similem spectari ; reliquo corpore albas , capite et extrema cauda flavas esse : neque vero quod vivendi ratione et genere ipsorum sylvestres sint ( avibus enim agrestibus pascuntur ) propterea feras esse ; imo natura cicures et moderatas . 
Ad suburbium Latages , Indicae urbis , frequentes proficiscuntur , quibus coctam oryzam rex comedendam objicit , ac quotidie cibaria eis projiciuntur ; expletae ad sylvestres sedes decenter redire , neque obvium quicquam laedere dicuntur . 
Indicum animal poÃŽphagus , duplo quam equus major , spississimam caudam et nigerrimam habet ; humani pili subtilitatem ejus setae vincunt , quas permagni idcirco Indicae mulieres aestimant , quod eis ipsis crines suos pulcherrime implicent et deviciant . 
Ad incola cubita singulae ipsius setae longitudine procedunt , et ex una radice circiter triginta simul fimbriarum instar exoriuntur . 
Omnium animalium timidissimus est ; nam si a quopiam animal iterum videatur , seque conspectum sentiat , e vestigio , quanta potest maxima celeritate , sese in fugam properat conjicere ; in quam majori animi alacritate , quam velocitate se impellit . 
Ac si , cum insequentibus equitibus et canibus ad cursum promptissimis urgetur , intelligat se captum iri ; prius occultata cauda in aliquo fruteto frontem obvertens stat , et venatores exspectat , ex timore colligens se , et quadam fiducia nitens ; neque enim jam , cauda abdita , se ullius pretii putat amplius visum iri , quod praeclare scit in ea pulchritudinem suam sitam esse . 
Verum tali imaginatione se deludit ; nam quispiam venenato telo illum ferit , et ab occiso caudam praemium praedae abscindit ; et pelle , quae utilis est , ex toto corpore detracta , cadaver abjicit ; quod ejusmodi carnium usum nullum Indi habent . 
Cete in mari Indico quintupla ad elephantum vel maximum magnitudine degunt ; nam una etiam costa ceti ad viginti cubita accedit , maxillam habet quindecim cubitorum , pinnam ad utramque branchiam septem cubitos longam . 
Purpurae etiam et buccinae hujus maris tantae sunt , ut facile congium capiant ; quemadmodum et echinorum testae sive crustae . 
Sunt et pisces magnitudine immensa , praesertime lupi , amiae et auratae . 
Fertur autem , quo tempore fluvii augentur , et majore jam profluentes impetu in agros exundant , hos pisces etiam simul abreptos inundationem sequi , et per agros in pauca et tenui aqua ferri et oberrare ; postquam vero imbres , eo quod augentur fluvii , cessarint , et confluentes ad suos redierint alveos , in humilibus , planis , palustribus , atque ubi novalia sic dicta sinus efficere solent , pisces vel octo cubitorum relicti , quippe qui non in profundo maris , sed in superficie feruntur , et vitam utcunque sustinentes ab agricolis capiuntur . 
Indicis piscibus haec etiam peculiaria sunt . 
Non minores Argolico clypeo rajae gignuntur in India , itemque aquilae locustis majores Indicae sunt . 
Harum quae ex mari veniunt in Gangem , forcipes maximas et tangentibus asperas habent ; quae vero ex mari Rubro in Indum excidunt , laeves audio habere spinas , sed oblongos et implicatos ab eis dependentes cirros , et forcipibus carere . 
Testudo Indica fluviatilis etiam maxima est , et testam habet non minorem scapha justae magnitudinis ; decem enim leguminum medimnos capit . 
At illic quoque terrenae testudines gignuntur , magnitudine maximarum glebarum , quae in altis arationibus terrae non difficilis excitantur , bene penitus intrante aratro , et sulcum facillime proscindente , et glebas , in excelsum excitante . 
Ejusmodi testudinum genus ajunt testas exuere ; ac sane easdem ab agricolis sic ligonibus abstrahi , quemadmodum vermes ex verminosis plantis ; eaedemque non amarae , ut marinae sunt ; sed et suaves et pingues habentur earum carnes . 
Naturali quodam ingenio et prudentia valent etiam apud nos animalia , non totidem tamen quot sunt in India . 
Illic enim ejusmodi sunt , elephantus , psittacus , sphinges et nuncupati satyri ; sed et Indica formica etiam solers . 
Nostrates quidem formicae cavernas et latibula quaedam effodiunt , sub terra habitantes , et veluti in fodinis metallicis cuniculisque eruendis sese exercent ; at Indicae domunculas commodas in excelsis locis construunt , non in devexis et planis , qui facile inundari queant . 
In eis ambitus , et , ut ita dicam , fossa Aegyptias , vel Creticos layrinthos , ineffabili sapientia effodientes domesticas sedes constituunt , non rectas quidem et pervias , aut in quas quippiam influere possit , sed sinuosis foraminibus obliquas ; in quarum superficie foramen unum relinqunt , per quod quidem ipsum ingrediantur ipsae , et semina , quae colligunt , in suos thesauros inferant . 
In excelsis quidem locis latibula machinantur , ut fluminum eluvies et inundationes effugiant . 
Itaque hac sua industria veluti in speculis habitare possunt , aut etiam insulis , cum scilicet adjuncta colliculis illis humiliora loca circumquaque stagnant . 
Ipsorum vero aggeres quanquam congesti , tantum abest alluente aqua ut solvantur , ut confirmentur magis ; primum enim ex matutino rore admixto pulveri tunica quadam vestiuntur , ut ita dicam , tenui , sed valida ; deinde parte inferiori de fluviatili coeno cortex muscosus adnascens aggerem adstringit . 
Sed de formicis Indicis etiam iterum dicam , haec in praesentia dicta sufficiant . 
Apud Arianos Indos hiatus Plutonis est , in cujus profundo occultae cavernae , et viae absconditae , et hominibus incognitae ac profundae , et in immensum spatium porrectae ; quemadmodum autem sint in tantam altitudinem depressae , neque Indi explicant , neque id ego cognoscere admodum laboro . 
Amplius triginta millia diversorum animalium , ovium , caprarum , boum , et equorum , eo agunt Indi ; ac quisquis vel somnio , vel voce divina , aut ostento perculsus fuerit , malive auspicii avem inspexerit , is pro facultatibus suis se suamque salutem redimens , dejici curat animal . 
Ista autem nec constricta vinculis , nec alio modo adacta sed sua sponte viam conficiunt , tanquam secretis illecebris quibusdam allecta ; postea vero quam ad barathri fauces accesserunt , non invita desiliunt , neque sane postquam in hiatum immensum et caecum inciderunt , amplius hominibus comparent . 
Boum tamen mugitus , ovium balatus , hinnitus equorum , et caprarum vox supra exaudiuntur ; ac si quis superne incesserit , et aures illius faucibus admoverit , diutissime ejusmodi voces audiet ; neque enim sane promiscuus ille sonus cessat resonare , quod eo quotidie ad salutem suam redimendam praecipites bestias agunt ariani . 
Anne vero solae recentes dejectae exaudiantur , an etiam ex primis quaedam , haud equidem scio ; exaudiuntur vero . 
Et hoc singulare animalium , quae illic sunt , dictum quoque est mihi . 
In nuncupato mari magno insulam esse maximam , nomine Taprobanam , pervagatum est , eandemque longissimam atque excelsam ; longitudine septem millium stadiorum , latitudine vero quinque millium ; urbes autem non habere , sed quinquaginta et septingentos vicos ; domos , in quibus incolae degunt , e ligno factas esse , aut arundinibus . 
Maximae testudines in eo mari procreantur , quarum superficies integrum tectum praestare potest ; nam singulae testae ad quindecim cubitorum magnitudinem procedunt , ut sub eis non pauci habitare queant ; ac nimirum vehementissimos solis ardores defendant , et prolixam umbram efficiant ; sicque ad perferendos imbres resistunt , ut melius quam ullae tegulae pluviarum vim repellant ; nec aliter illisa eis aqua coelestis perstrepit , quam si in tegulae illaberetur . 
Neque vero sic eas habitatores , quemadmodum tegulas fractas , sarcire habent necesse ; nam totum tectum ex solida testa constat , ut suffosso saxo et cavernoso , et nativum tectum efficienti , similis esse videatur . 
In magni maris insula Taprobane palmeta in quincuncem sic mirifice plantantur , quemadmodum in elaboratis hortis a peritis artificibus opacantes arbores seruntur . 
Itemque permultorum et valde grandium elephantorum pastiones in ea insula vigent . 
Ac nimirum hi insulani elephanti animi robore , et ingenii indole , et corporis magnitudine , eis , qui in continenti degunt , praestantiores omnino existimantur . 
Hos magnis navibus ( nam et sylvas insula habet) in continetem transportantes Calingarum regi vendunt . 
Iah quidem magnitudo ea est , ut mediterranei ejus incolae mare incognitum habeant ; et tanquam in continenti viventes mare , quod eos circumcingit atque ambit , solum auditione accipiant . 
Maritimi autem elephantorum venationis ignari sint , nisi fama eandem cognorint ; omne igitur studium atque operam ad piscium et cetorum capturam conferunt . 
Id mare magnum eam insulam ambiens , immensam multitudinem piscium et cetorum procreare ferunt : et eorum quaedam habere capita leonum , pantherarum et arietum aliorumque animalium ; et , quod magnam admirationem habet , satyrorum speciem similitudinemque cete nonnulla gerunt . 
Alia exsistunt muliebri facie , eisque pro crinibus spinae dependent . 
Addunt et alia reperiri absurda , quorum genera tam monstrosa exacte explicari ne a peritissimis quidem pictoribus possent ; caudae eis obloongae et involutae , pro pedibus forfices aut pinnae . 
Ac in eodem mari belluas in utraque sede viventes audio , et noctu segetes et hostibus a depasci instar gregalium et seminibus victitantium animalium , quodque palmarum fructu jam maturo gaudeant , idcirco eas arbores amplexu suo molli flexilique concutere , et excussas violento impetu palmulas comedere ; easdemque crepusculo matutino , cum jam incipit dilucescere , in mare redire abdique mersas . 
Tum etiam multas balaenas ibidem esse ajunt , quae thynnis insidientur , nec exeant in terram . 
Tum duo delphinorum genera illic nasci : alterum ferum , dentibus serratis et inexpiabili immanitate piscatoribus infestum ; alterum natura mansuetum , circum homines natare , et more catelli blandiri , et se contrectari sustinere , atque obiectum cibum libenter sumere . 
Magni maris lepus ( nam alterum , qui in alio mari nascitur , ante dixi ) ex omni parte ad terreni similitudinem accedit praeter pilos . 
Nam terrestris pili et molles sunt , et ad tactum haudquaquam resistentes ; contra illius spinosi et erecti , et qui contigerit , laeditur . 
Hunc in summa aqua maris natare , non in profundum demergi dicunt ; celeri autem et concitata natatione uti ; et vivum eo difficillimum ad capiendum esse , quod neque in rete incidit , neque ad lineae escam accedit . 
Cum aegritudine afficitur , ita ut natare nequeat , et in litus ejiciatur ; quisquis manu cum tetigerit , hoc idem periculum ei procreatur , quod basilisci contactus affert . 
Radicem ad idem mare in insula quadam nasci ferunt , haudquaquam in vulgus ignotam , quae animi defectionibus illius , qui sic adfectus fuerit , medetur ; ea enim animo deficientis naribus admota , facit ut is reviviscat , et recreetur . 
Sin negligitur , tam sane robusta pernicie hic lepus praeditus est , ut ad mortem usque homini morbus procedat . 
Montes esse dicunt in intimis regionibus Indiae , inaccessos hominibus , et feris refertos , ubi , quae apud nos bestiae domesticae sunt , feras ajunt esse , ut oves , canes , capras , boves , et per se et sua sponte errare , ab omni cura pastoritia exsolutas . 
Earum quidem ferarum multitudinem innumeram , et historici et Indorum sapientes testantur , inter quos Brachmanes etiam numerandi , qui hoc idem sentiunt . 
In iis unicornem , quem vocant cartazonon , numerant , eumque magnitudine ad confirmatae aetatis equum accedere dicunt , jubaque praeditum et pilis fulvis esse , pedum bonitate et totius corporis celeritate excellere , atque similiter ut elephantos pedibus inarticulatis esse , apri caudam habere ; inter supercilia cornu unum , idemque nigrum exsistere , non laeve quidem , sed versuras quasdam naturales habens , atque in acutissimum mucronem desinens , omnium maxime animalium absonam vocem et contentam mittere , et ad alias quidem bestias ad se accedentes mansuescere , cum suis vero gregalibus pugnare . 
Neque modo mares inter se naturali quadam contentione dissidere , sed contra etiam feminas certare , pugnamque usque ad mortem victi ingravescere ; nam et reliqui corporis maximo robore praeditus est , et cornu inprimis inexpugnabili armatur . 
Desertissimas regiones persequitur , simul et solitarius errat . 
Coitus tempore ad feminam suam mansuete adsuescit , et pariter pascuntur ; cum hoc tempus transierit , et ventrem femina ferre coeperit , rursus efferatur , et solus vagatur . 
Ad Prasiorum regem illius pullos etiamnum teneros ajunt deportari , eosdemque festis et panegyricis diebus ad pugnam committi ad robur ostendendum ; nam integrae aetatis et perfectae nullum unquam quisquam meminit captum fuisse . 
Finitimos Indiae montes transmittenti , ad intimum latus densissima convalles videri ajunt , et Corudam locum nominari ; ubi bestiae Satyrorum similitudinem formamque gerentes , et toto corpore hirsutae versantur , atque equina cauda praeditae dicuntur . 
Eae cum non a venatoribus agitantur , in opacis et spissis sylvis solent ex frondibus et fructibus vivere ; cum autem venantium strepitum sentiunt , et canum latratus exaudiunt , in montium vertices incredibili celeritate recurrunt : nam per montes iter conficere assuetae sunt . 
Contra eos qui se insequuntur pugnant , de summis montibus saxa devolventes , quorum impetu saepe multi deprehensi pereunt . 
Itaque dificillime capiuntur ; et ex iis nonnullae , sed aegerrime tandem , aut aegrotantes nimirum , aut gravidae comprehenduntur ; illae quidem propter morbum , hae vero ob graviditatem . 
Captae autem ad Prasios deferuntur . 
Sunt et Scirata genus ultra Indiam , simili naribus , sive ita nati , sive ita teneris infantibus infracto naso . 
Apud hos serpentes maximi nascuntur ; quorum alii greges pecorum rapiunt et vorant ; alii sanguinem tantum exsugunt , quemadmodum ( lac ) aves caprimulgi a Graecis dictae , quarum suo loco mentio a nobis facta est . 
Docilitatem equo peculiarem esse istud etiam argumentum est . 
Sybaritas in Italia luxuriae nimium addictos fuisse , et reliquarum rerum studium negligentes ignorasse , et vitam in otio et sumptuoso luxu transegisse audio . 
Sed referre singula prolixum foret , istud vero unum supremum eorum luxum testatur . 
Equi eis instituti erant , ut inter epulas ad titiarum numeros saltarent . 
Quod cum scirent Crotoniatae , et bellum adversus eos gererent , tubam et omnem vehemntiorem et adhortatorium ad arma sonum silere jusserunt : tibiam vero et tibicines se cum in acie adducto , cum jam intra sagittae ictum ab hoste abessent , numeros saltationi aptos canere praeceperunt ; quibus auditis , Sybaritarum equi , saltationis domesticae memoria , tanquam in mediis versarentur conviviis excussis sessoribus , saltare et tripudiare coeperunt , et confuso Sybaritarum ordine , stragis et cladis causa suis fuerunt dominis . 
De equis illis , quos lycospades nominant , supra etiam dixi ; nunc , quae insuper audivi , addam . 
Rostrum habent , breve , bene compactu , et simum . 
Quin et Graecorum hominum cum studiosi esse dicuntur , tum de hujuscemodi hominum genere mirificam notionem habere , ut naturali quodam sensu ad eos amandos affician l ; neque enim accedentibus , et palpantibus , aut cava manu applaudentibus se offenduntur , neque resiliunt ; sed , tanquam constricti tenerentur , totum diem cum iis traducunt , atque somnum prope eosdem capiunt . 
Sin ad ipsos barbarus accedit , quemadmodum ex vestigiis sagaciter odorantes canes fera percipiunt , sic eum qui illi cognoscunt , et clamorem tollunt , et tanquam sane feram bestiam extimescentes dant se in fugam . 
Jam porro iis , ad quos adsueverunt , et pabulum objicientibus mirifice oblectantur , maxime vero aurigis formosi videri student : quod quidem ipsum , cum natant , ostendunt ; tum enim in aquam lacus , maris , aut fontis bene penitus procedunt , ut et nitidum os efficiant , et ne sordidum quippiam ex praesepi , aut de vis , illitum deformet nitorem . 
Quin et odorati unguenti suavitatem , sicut puella , in amore et deliciis habere existimatur hoc genus ; quanquam Homerus equos omnes natura unguentis delectari testatur , cum canit : Auriga egregio privati , saepius illis Qui solitus liquido fuerant perfundere olivo Cervicem atque jubas ablutis ferme puro.Quin et Simnides , canens ex diversis bestiis natas et conformatas esse mulieres , nonnullis earum ornatus et unguentorum studium ex equorum natura innatum esse scribit his versibus : At delicatus mulier quam genuit equus , Labore abhorret et operibus servilibus ; Nec attigisse vellet aut cribrum , aut molam , Non expurgare et verrere scopis domum , Non juxta furnum , ne trahat fuliginis Quidquam , sedere ; sponte non sua virum , Coacta sed amat ; corpus in die sum Bis terve lavat , et ungitur , pectit comas , Alitque , et ornat se superba floribus . 
Talis quidem uxor praebet se spectaculum Aliis jucundum , sed viro nocet suo ; Nisi ileerit aut rex , aut vir praeotens , Hujusmodi uxor oblectare quem queat . 
Haec etiam equorum propria sunt . 
Eos ad aeris sonitum et strepitum adsuefaciunt Persae , ne armorum in bello fremitum , et gladiorum ad clypeos resonantium crepitum extimescant ; armataque cadaverum simulachra paleis farta eis subjiciunt , ut caesorum calcationem in bello ferre consuescant , et ne rerum terribilium metu affecti ad rem militarm , cum necessitas postulat , inutiles sint . 
Non latuit vero Homerum neque hoc , ut ipse ostendit . 
Quod igitur occisus sit Rhesus Thrax , et cum eo socii , audivimus in Iliade a pueris ; quae vero audivimus , haec sunt : Diomedes quidem Thraces jugulat ; Ulysses vero interfectos pedibus subtrahit , ne in cadavera incurrentes Thraces equi , qui nuper advenerant , formidine perterrerentur , atque ad haec ipsa insueti , ut per formidolosa quaedam ingredientes , praecipiti effrenatione efferrentur . 
Equi autem artem , quam didicerunt , nunquam oblivioni dant ; adeo ad discendum dociles sunt res utiles quasvis . 
Iidem quomodo , et quantopere homines ament , in praecedentibus explicavi . 
In regionibus perfrigidis , cum nive et hieme vehementi anni tempus infestum est , fellis expers est ovillum pecus ; intra enim ovilia compulsum novo pabulo non utitur ; deinde , ineunte vere , cum ad pastiones proficiscitur , felle impletur . 
Hoc autem Scythicis ovibus usu maxime evenire solere ajunt . 
Agatharchides dicit in Africa nationem esse , Psyllos nuncupatam ; et nihil quidem quoad vivendi rationem a reliquis hominibus differre , veruntamen cum aliis nationibus peregrinum eorum corpus comparatum admirationem habere : non enim venenatas bestias , quae vel ictu vel morsu venenum relinquunt eis quippiam nocere posse ; neque aut serpentis morsu , aut phalangiorum mortiferis vulneribus , ut ceteros homines , affici ; neque scorpionum aculeis laedi solere . 
Cum enim venena tum quiddam ad eos accesserit , et vel eorum corpus attigerit , vel aliquem odorem exhauserit , veluti sopriferam bibisset potionem , stupore adfectum ac sensu privatum sopitur ; et tamdiu debilitatur , quoad ab eo Psyllus recesserit . 
Porro natos sibi infantes quomodo , germani an spurii sint , experiantur , serpentibus admotis , ut auri puritatem igne explorant aurifabri , supra narravi . 
Callias libro decimo historiae , quam conscripsit De Syracusano Agathocle , cerastas inquit pestiferum morsum infligere solere , et bestias ratione carentes , et homines interficere ; nisi Libycus vir , natione Psyllus , ad curandum accesserit . 
Hic sane sive evocatus , sive fortuito advenerit , et plagam adhuc tolerabiliter dolentem viderit , solam salivam ictui morsuive inspuens colnm mitigat et perstringit . 
Sin percussum offenderit aeerrime colentem , intra dentes permultam aquam haurit , et os suum primo ex ea colluit , post vero eam in poculum injectam vulnerato exsorbendam tradit . 
Quod si veneni acerbitas acrius invalescit , hic aegrotandi nudo nudus accumbit , et proprio suo corpore morbi vim frangit , et malo hominem liberat . 
Hoc autem ita se habere idoneus testis etiam Nicander Colophonius fuerit , cujus versus adscribam : Audivi Libycos Psyllos , quos aspera Syrtis Serpentumque ferax patria alit populos , Non ictu inflictum diro , morsuve venenum Laedere ; quin laesis ferre et open reliquis , Non vi radicum , proprio sed corpore juncto : Et quae sequuntur . 
Empedocles physicus De animalium proprietate scribens , auctor est nasci quaedam bigenera , in unum scilicet corpus natura duplici coalita . 
Ea autem , quae canit , haec sunt : Multa genus duplex referunt animalia membris , Pectora vel capite , aut alio ; sic ut videatur Ante viri retroque bovis forma , aut vice versa : In pecore humanae quondam vestigia formae Insunt , et pecoris humano in corpore contra . 
Callisthenes Olynthius capras scribit in Lycia tonderi , ut ubique locorum oves ; sunt enim densissimo et prolixissimo hirsutae pilo , ut ab iis cincinni et capillorum quasi capreoli , implexi ab eis dependere videantur ; ex eisdemque navium fabri rudentes contexunt . 
In libris , quos Cnidius De rebus Indicis conscripsit , Cynamolgorum gentem ait canes permultos , magnitudine Hyrcanis canibus pares , alere solere . 
Quamobrem vero sit haec natio tam canum studiosa , causam idem adfert . 
Cum ab aestivo solstitio ad mediam hiemem , tanquam apum examina , aut concitata vesparum vis , sic armenta numero ampliora boum ferorum eos cornibus vehementer incitata appetant ; hi non aliter haec retundere valentes canes , quos magna cura alienumerunt , in ipsos immittunt , qui facile boves debellant et interimunt . 
Deinde ante commemorati homines , quas esculentas carnes existim ant , sibi auferunt ; reliquas canibus impertiunt , libenterque communicant , tanquam pro accepto beneficio grati . 
Reliquo anni tempore , cum non amplius eo boves accedunt , ad venandas alias feras se cum ducunt . 
Idcircoque Cynamolgi appellantur , quod a canibus lac exprimunt mulctra ; tum vero sic id ipsum , quemadmodum nos vel ovillum vel caprinum , bibunt . 
Aeschylides in libris De re rustica in Cio insula prodit agricolas singulos oves possidere paucas , eo quod solum perquam macrum sit , et pascua non habeat ; itaque eos ovibus cytisum , folia fici et oleae decidua objicere , et paleas leguminum variorum , quibus illae in pabulo acquiescant . 
Sed spinas etiam quasdam ab eis seri ait , eo quod emanarit lac coagulari , et in optimum caseum converti , quem Cythnium nominant ; ejusque talentum venire drachmis ( centum ) et nonaginta . 
Addit et agnos hujus insulae egregios haberi , et majore quam ceteros pretio vendi . 
Phoenicum libri testantur indigenas vaccas ea esse magnitudine , ut vel procerissimi pastores , cum mulgent , stare , aut etiam in scabellum adscendere habeant necesse , ubera ut possint pertingere . 
In Lybia Indis finitima retroversus pascentium boum esse armenta auditione accepi ; cujus rei causa est , quod non rite collocata a natura ante oculos cornua habent , et quae ante pedes sunt , videre non queant ; ex quo fit , ut ingressionem ad caudam retorquentes herbam depascantur . 
Aristoteles ait Leuctricorum boum cornua atque aures ex una stirpe cognata et simul contexta esse . 
Idem auctor est , in loco quodam Libyae caprarum ubera a pectore dependere ; et apud Budianos Carisci accolas albam ovem nullam nasci , sed nigras omnes esse . 
Sardiniam pecudum optimam esse parentem Nymphodorus scribit , caprasque procreare , quarum pellibus pro vestimentis indigenae utuntur ; tamque mirifica naturae vi esse , ut hiberno tempore calefaciant , aestivo refrigerent ; simulque in iis ipsis pellibus cubiti magnitudine pilos innasci : atque ei , qui iis indutus fuerit , si commodum videatur , cum est frigida tempestas , pilos ad corpus convertit , ut ab iis calescat ; cum autem est aestas , invertit , ne calore vexetur . 
Cur silentio praeterirem Orthagoram ? 
Is in libs , quos conscripsit De rebus Indicis , inquit in Coytha , vico sic nuncupato ab indigenis , pisces aridos capris in stabulis comedendos objici . 
Elephantum a suillo timere pecore jam dixit : nunc explicare placet , quod ad Megaram accidit . 
Cum ab Antipatro Megarenses circumsederentur , acerrimeque Macedones incumberent , primo in sues pice liquida oblitos incendium Megarei excitarunt , deinde sic incensos in hostes immiserunt . 
Ii itaque furore inflammati , cum in elephantorum agmina incurrerunt , tum clamantes , nempe igni flagrantes , quasi quibusdam furiis elephantos incitarunt , et graviter perturbarunt . 
Itaque nullum neque ordinem tenebant , neque amplius , quamvis a primo aetatis tempore domiti fuissent , mansuefacti erant ; sive quod sua quadam natura a suibus abhorreant , sive etiam quia horum absonum vocis acument perhorreant . 
Cujus regi non ignari educatores generis elephantini una cum suibus pullos alunt , ex consuetudine eos ut minus horreant . 
Apud Indos Psyllos ( nam sunt etiam alteri Africi ) arietibus non majores equi gignuntur ; itemque oves , quae magnitudine agnos non superant ; asini quoque tales nascuntur , et similiter multitudini , boves , et quod illic cunque bestiarum , perparvulum est . 
Porro apud Indos nullum suem , neque ferum neque cicurem , nasci ajunt ; et suilli generis usum Indos detestari , et tantopere ab eo vescendo , quam ab humanis carnibus abhorrere . 
Ad paludem , quae juxta Ephesiam Metropolim est , ajunt cavernam esse serpentium plenam maximarum , quae magnum acerbitatis virus habent in mordendo . 
hae tametsi ex caverna prodeuntes usque ad proximam paludem serpunt ; natando tamen trajicere , ut in oppositam ripam exeant , cancrorum , qui eas extensis forcipibus comprehensas interficiunt , metu non audent . 
Conquiescunt igitur , atque a transmittendo se sustinent , ccancrorum custodias formidantes , et poenarum metum exhorrescentes : ac nisi mirabili naturae dono paludis ripas cancri incolerent , et tuta illic omnia praestarent ; dudum pestiferis serpentium morsibus incolae periissent . 
Onesicritus Astypalaeus duos in India scribit dracones fuisse , quos Aposisares Indus nutriverit alterum sex et quadraginta , alterum octoginta cubitorum ; eosdemque Alexandrum , Philippi filium , ardenter videre expetivisse . 
Regantne Philadelpho , duos item ex Aethiopia dracones in Alexandriam deportatos fuisse vivos Aegyptiorum libri testantur , alterum magnitudine quatuordecim , alterum tredecim cubitorum . 
Evergetis regis temporibus tres etiam advectos fuisse , unum novem , alterum septem cubitorum , tertium magna cura in Aesculapii templo nutritum fuisse ajunt Aegyptii . 
Atque etiam aspides quatuor cubitorum magnitudine nasci iidem referunt . 
Haec super horum animalium peculiari natura , et incrementi eorum magnitudine , adferre volui . 
Jam qui de Chiorum rebus historiam conscripserunt , ad quandam in ea insula Pelinnaei montis vallem , proceris arboribus frequentem atque opacam , maxima magnitudine draconem inquiunt procreatum fuisse , cujus sibilum Chii vehementer perhorrescerent . 
Magnitudinem autem cum nulli neque agricolae , neque pastores , accedendo propius considerare auderent , sed ex solo sibilio ingentem quandam et formidolosam feram bestiam esse suspicarentur , moles ejus tandem mirabili quadam machinatione atque solertia cognita fuit . 
Vento enim vehementissimo vallis arbores concussae , et violenter collisi rami ignem conceperunt , et simul inde ingens incendium excitatum locum omnem comprehendit , feramque circumdedit ; quae cum intercepta elabi non posset , ardore flammae conflagravit . 
Itaque nudato loco , omnia conspicua facta fuere ; et vero Chii metu liberati cum spectatum venissent , inusitata magnitudine ossa , et immane caput offenderunt ; ut ex iis , qualis quantusve vivus ille fuisset , conjici posset . 
Seps e genere serpentum ex eo magnam admirationem excitat , quod colorem in eorum , quae contingit , similitudinem immutat . 
Ejus imi quatuor dentes cavi sunt , et tuniculis quibusdam occultantur ; ex iis venenum emittens , celeriter putrefacit , et interimit . 
Megasthenes in India scorpios dicit alatos eosdemque maximos procreari , et similiter aculeis atque Europaeos pungere ; et ibidem serpentes gigni volucres , non die sed noctu infestas , quae urinam quoque reddant , cujus contactu animalium partes illico putrescant . 
Haec Megasthenes . 
Ceu Polycletus maximos ait lacertos in eadem regione , tum valde vario colore nasci ; ut pellis floridis quibusdam picturis maxime distincta , et ad tactum mollis , et tenera sit . 
In Arabia quidem lacertos nasci , et ad duorum cubitorum magnitudinem accedere scribit Aristoteles . 
Pammenes in eo opere , quod De feris venenatis scripsit , alatos tradit scorpios in Aegypto nasci , duplici aculeo armatos : et id quidem ipsum ait se non auditione accepisse , sed ex sese hanc historiam profiteri : item bicipites serpentes binis pedibus ad caudam praeditas esse . 
Porro Ctesias Cnidius refert in ferme , cui nomen Argades , quod ad Persicam Sittacen est , serpentes abunde gigni , capite albas , reliquo corpore nigras ; quatuor cubitorum longitudinem habere , et quos morsu percusserint interimere ; interdiu eas haudquaquam videri solere , sub aqua natantes ; noctu vero vel aquantibus , vel lintea lavantibus quod non pauci faciunt , vel propter aquae deficientis necessitatem , vel quod impediti negotiis interdiu vestes non abluerint perniciem inferre . 
In navigatione maris rubri Alexander dicit se serpentes vidisse longitudine quadraginta cubitorum , et crassitudine pro rata longitudinis portione : item genus cancrorum , quorum testae circumferentia undique pedis mensuram immplebat ; et chelae maximae prominebant ; neminem vero iis insidiari , quia sacri habentur Neptuno , et deo consecrantur , ut quasi donaria sint ejus ab omni noxa et omnibus insidiis tuta . 
Clitarchus ait circa Indiam serpentem sedecim cubitorum gigni . 
Atque etiam aliud serpentium genus non speciem similitudinemque aliorum gerere , sed magnitudine multo inferiores esse , et tanquam pigmentis distinctos , sic versicolores spectari ; vittas enim a capite ad caudam pertinentes habere , alias aerei , alias argentei , nonnullas rubri , alias aurei coloris ; eosdemque morsu celerrime interimere posse ; idem refert . 
Nymphis libro De Ptolemaeis nono ait viperas in Troglodytide , si cum aliis conferantur , ingenti nasci magnitudine , ad cubita quindecim quandoque ; porro testudinum tegmenta reperiri tanta , ut singula senos medimnos Atticos capiant . 
Primum ut morsu prester , e genere serpentium , affecit , statim ignavos et immobiles reddit paulo post menti oblivio et tenebrae offunduntur , ut neque notionem habeant morsus , neque respirare , neque meiere queant ; simul et percussos a pilis jam nudatos suffocatio sequitur , cum convulsionibus , et morte acerrimis doloribus referta.Phylarchus libro duodecimo in vulgus edidit , aspides ab Aegyptiis vehementer coli ; easdemque ex eo cultu prorsus mansuescere , ciboque cicures fieri ; neque simul cum pueris infantibus viventes eis quippiam nocere , et vero appellatas ex cavis prodire , atque ad appellantem accedere ; digitorum autem crepitu vocantur . 
Aegyptii in aspidum nationem hospitalissimi : primum enim ut pransi sunt , statim temperatas vino et melle farinas in mensam , in qua pransi sunt , exponunt ; postea crepitu digitorum eas tanquam convivas ad prandium vocant : illae vero velut ad condictam coenam invitatae , aliae aliunde prorepentes , accedunt , et mensam circumstant ; ac reliqua omni spira humi relicta , caput allevantes circumlambunt , sensimque atque moderate farina explentur , eamque consumunt . 
Cum autem Aegyptii de nocte habent necesse surgere , ne ipsas in tenebris conculcent , iterum percussione digitorum utuntur , eis , ut de via decedant , signum dantes ; illae sane sonitus discrimen et cur fiat intelligentes confestim se subducunt , et in latibula abstruduntur ; itaque is , qui de lecto surgit , postea in nullas ipsarum incurrit . 
In tantam saepe magnitudinem excrescit crocodilus , ut Psammitchi Aegyptiorum regis tempore viginti quinque cubitorum dicant visum fuisse ; regnante vero Amaside , palmorum quatuor supra sex et viginti cubita . 
In Laconico mari accepi ingentia cete nasci , eamque ob causam criticorum quidam Homerum dicunt Lacedaemonem cetosam appellasse . 
Circa Cythera insulam cete praedicant majori granditate generari , eorumque nervos accommodatos esse ad conficiendas non solum psalteriorum et musicorum aliorum organorum fidiculas ; sed ad bellica etiam instrumenta ex his confectae chordae censentur optimae . 
Ceterum in rubro mari , praeter jam dictos , gignuntur etiam scorpii et gobii , partim duum , partim trium cubitorum . 
Amometus in quadam Libyca urbe dicit sacerdotes ex lacu quodam cantionum illecebris praestrictos crocodilos sedecim cubitorum educere . 
Theocles libro quarto in Syrti ait cete procreari triremibus majora . 
Circa Gedrosiam , Indiae regionem non ignobilem , Onesicritus atque Orthagoras scripserunt , cete longitudine dimidiati stadii , et latitudine pro rata longitudinis portione nasci , tantoque robore septa esse , ut saepe cum fistulis respirarint , tantopere in sublime marinos fluctus jactent , ut haec imperitis maximae maris tempestates ac turbines esse videantur . 
Aristoteles libro octavo De animalibus ait , elephantos novem hordei medimnos Macedonicos ad summum comedere quinos , aut etiam septenos si dederis , et simul arborum frondes ac turiones ] . 
Metretas vero , inquit idem , Lacedaemonicas quatuordecim bibere possunt , et rursus ad ejusdem diei vesperam octo . 
Ducentos autem annos vivunt , nonnulli etiam trecentos . 
Clarae aquae potio elephanto ( camelo ) inimicissima est , turbulentam et sordidam suavissimam ducit : ac si ad flumine aut ad lacum accesserit , non prius , quam coenum pedibus perturbarit , et pulchritudinem aquae difformarit , ad hauriendam aquam se inclinat . 
Sine potione vel octo dies fert . 
Terrestre qodd animal Pythagoras scribit in libro De mari rubro circa idem mare procreari , et cepum ( h.e. hortum ) apposite idcirco nominari , quod tanquam hortus variis coloribus distinguatur ; et cum aetate est confirmata , pari magnitudine est cum Eretriensibus canibus . 
Jam porro hujus colorum varietatem , sicut ille scribit , animus nobis est explicare . 
Ejus caput , et dorsum , et spina , ad caudam usque prorsus valde igneo colore sunt , tum aurei quidam pili disseminati spectantur ; facies alba ad genas usque , inde ad collum auro similes vittae pertinent ; colli inferiores partes usque ad pectus , et anteriores pedes omnino albi coloris sunt ; mammae duae manum implentes coeruleo colore visuntur , venter candidus , pedes posteriores nigri sunt ; rostri formam si cynocephalo comparaveris , non aberrabis a vero . 
Animal quoddam onocentauram vocant , eamque quisquis vidit , non incredibile ducet , quod fama pervagatum est , Centaurorum nationes fuisse , neque fictores atque pictores in eorum descriptione mendaces fuisse ; sed eos quoque a tempore productos , et gemina diversae naturae corpora in unum coaluisse , non negabit . 
Verum sive revera fuerint , sive omni cera flexibilior , et ad fingendum habilior , fama illos finxerit , tanquam dimidiato hominis et altero equi corporibus permixtis , et una conciliatis anima praetereo . 
De onocentaura quidem mihi nunc est animus explicare , quae auditione et fama accepi : Eam ipsam scilicet homini similem esse ; et pilis prolixis faciem ejus ambiri ; collum et pectus humanam speciem similitudinemque gerere ; mammas quoque turgidas in pectore ; humeros , brachia cubitos , manusque , ac pectus usque ad lumbum humanam figuram habere ; dorsum , latera , ventrem , posteriores pedes , asininis persimiles esse , et quemadmodum asinum cinereo colore esse , at imum ventrem ( ad latera ) leviter exalbescere : duplicem usum ei manus praestare ; nam celeritate ubi sit opus , eae praecurrunt ante posteriores pedes , ex quo fit , ut ceterorum quadrupedem cursu non superetur ; ac rursus ubi habet necesse vel cibum capere , vel quicquam tollere , ponere , apprehendere , aut constringere qui antea pedes essent , manus efficiuntur , tumque non graditur , sed sedet . 
Animal est gravi animi acerbitate ; nam si capiatur , non ferens servitutem , libertatis desiderio ab omni cibo abhorret , et fame sibi mortem consciscit . 
Haec de onocentaura Pythagoram narrare testatur Crates ex Mysio Pergamo . 
Boeotiae terrae solum talpis caret** agro Lebadico ; ac si importentur aliunde , non fodiunt , sed moriuntur : ad ejus vicinam vero Orchomenum permultae procreantur . 
In Africa nulli sunt neque apri , neque cervi . 
In Ponto neque mollia neque testacea , nisi raro et perpauca , gignuntur . 
Unicornes aves in Aethiopia nasci , et sues quadricornes , itemque ovillum pecus a lana quidem inops , verumtamen pilis camelorum hirsutum , auctor est Dinon . 
In Zacyntho phalangiorum morsu percussis , bene periti harum rerum homines dicunt , non ea modo accidere , quae alibi ictis usu evenire solent ; sed eadem ipsa etiam omnia acerbiora fieri . 
Primum enim ut quis morsus sit , totum ejus corpus obtorpescere , et tremore affici , et frigidissimum esse , et vomitum cum convulsione subsequi , et membrum genitale eis intendi ; dolent et auribus vehementer , et ex utriusque pedis vola . 
His autem partibus , quas dixi , se dolere ostendunt , admotis ad eas manibus . 
Jam porro quod audientibus magnum terrorem injicit , et videntibus majorem admirationem movet , exponam : Cum ab eorum morsu quidam integri atque intacti balneas , quarum lavatione phalangio vulnerati fuissent usi , subiissent , aut hercle pedes abluissent , ut saepe fieri solet , vel fortuito , vel ex inimicorum insidiis omnibus doloribus , quibus torquentur morsi , adfecti fuerunt . 
Rubetarum genus esse aut , cujus non modo potus est perniciosus , sed illius etiam adspectus adspicientibus infestissimus exsistit . 
Nam si quis ex iis , qui malas artes ingeniose factitare sciunt , eam primo contriverit , deinde ejus sanguinem sive ad vinum , sive ad aliam potionem , quam homines venefici idoneam existimarint admistum cuipiam per insidias bibendum dederit ; is sane sine mora perit . 
Ejus vero adspectus hanc improbitatem habet , ut eam adversam si quis acriter intueatur , et illa contra improbo obtutuo suo respiciat , ac suam adspirationem sibi familiarem , sed humano corpori hostilem , anhelans emittat , pallore inficiat , unde aliquis rei ignarus , vel primum superveniens hominem ex colore aegrotum esse conjiceret ; qui tamen ad dies non multos durat , deinde evanescit . 
Charadrii avis hoc beneficium est , minime hercle contemnendum ; nam si quis ictericus eum acerrime intueatur , ille contra oculis fixis , tanquam vicissim ei succensen , respiciat ; ejusmodi mutuus adspectus hominem morbo , quem dixi , liberat . 
Eudoxus ait , cui ego hac in re fidem non habeo , alios non prohibeo , se cum Herculis columnas superasset , aves quasdam in stagnis seu lacubus vidisse , bubus majores . 
Hoc etsi mihi , ut dixi , non verisimile est ; quod audivi , tamen omittere nolui . 
Aristoteles scribit perdicem feminam , si contra marem steterit , aura ab eo flante , mirabili quadam naturae vi concipere . 
Septem diebus perdix nidum contexit , septem consumit in pariendo , septenis deinde pullos nutricatur . 
timaeus , Heraclides et Neocles medicus rubetas dicunt duo jecora habere ; quorum alterum occidat , alterum illi adversans salutem adferat . 
Theopompus Venetos inquit Adriam accolentes , cum arationis tertiae et sementis faciendae tempus adest , monedulis placentas quasdam , sive mazas , ex farina cum oleo et melle temperata muneri mittere ; qui quidem idcirco proponunt , ut velut placamenta monedulis sint , et induciae cum iis pactae , ne Cereris fructum terrae commissum refodiant , aut sublegant . 
Lycus cum haec vera esse fatetur , tum eosdem addit loros etiam rubros eis proponere , et his propositis discedere ; monedularum vero greges extra fines manere : ac nimirum duos aut tres , tanquam legatos , ex ubi ab iis mitti solere , exploraturos hospitum multitudinem ; qui ut eam perspexerunt , revertuntur , et invitant eo modo , quo hi quidem vocare , illi intelligere solent . 
Eae autem invitatae gregatim , instar nubium , accedunt , ac si offas objectas comederint , se cum iis pacem et foedus habere Veneti intelligunt ; sin contempserint , et tanquam vilia non dignentur comedere , indigenae sibi persuasum habent illorum conemptum famem minari . 
Nam veluti homines muneribus incorrupti , sic illae nihil ex objectis escis gustantes in arationes involant , et maximam satorum partem acerbissime praedantur , animo irato effodientes et investigantes . 
Amyntas in Mansionibus , quas sic inscripsit , in terra Caspia tradit boum et equorum greges esse innumerabiles ; et certis temporibus infinitam murium multitudinem accedere . 
Ejusque rei testimonium adfert , inquiens in perennibus fluviis rapide praecipitantibus intrepide eos innatare , et caudas inter se mordicus tenentes hoc firmamento uti , eoque ceu validissimo vinculo fluvios transmittere . 
Cum autem in arationes transierint , segetes succidunt , et in arbores adscendentes fructus edunt ; et , quos vorare nequeunt , ramos frangunt . 
Quibus Caspii ubi resistere non queunt , hoc modo infestas eorum incursiones moliuntur ulcisci , ut habentibus uncinatos ungues avibus non quicquam noceant ; quae quidem ipsae tantis gregibus , ut nubes esse videantur , eo advolantes mures corripiunt , et suo proprio quodam naturae munere a Caspiis famem depellunt . 
Porro vulpium Caspiarum ea est multitudo , ut non modo agrestia stabula adeant , sed urbes quoque ac domos ingrediantur ; nihil tamen hercle nocentes , neque rapientes , sed ita cicures Caspiis tanquam caniculae adulantur . 
Mures autem Caspiis infesti neque magnitudine inferiores , quam Aegyptii ichneumones , itemque feri sunt et acerbi , et robore dentium non aliter ferrum dissecare ac devorare possunt , quam mures in Teredone Babyloniae ; quorum pelles molles institores ad Persas vehunt , quibus vestes consuuntur , et corpus optime fovetur ; hosque suo sermone canautanas appellant . 
Hoc etiam in muribus admiratione dignum est : si mus praegnans capta dissecetur , et eximatur foetus , in eo quoque dissecto foetus reperietur alter . 
De pastinacae marinae natura hoc etiam cognovi . 
Pastinacam natantem piscator intuitus in piscatoria navicula saltat , et dicteria aut convitia aliqua jactat ; et insuper tibia , si norit , quam tanquam illecebram fert , canere incipit : haec ex ea re magnam voluptatem capit ( etenim , sicut ferunt , tum aures habent musicae , tum saltationis oculos intelligentes ) atque hac permulsione illecta sensim ad summam aquam natat . 
Interea vero , dum hic cantu et saltatione illecebras egregie machinatur , alter quispiam sporta imprudentem subducit ; itaque praeter omnem spem , dum voluptate toa mulcetur , et nihil metuit , capitur . 
Eudoxus ait Galatas , qui ad orientem solem pertinent , ejusmodi facere , quae si cui credibilia videntur , fidem adhibeat ; sin minus , rejiciat . 
Cum locustarum greges , ut nubes esse videantur , in Galatiae agros involantes fruges infestant , tum Galatae quibusdam precibus et obsecrationibus utuntur , simul et sacra conficiunt , quibus aves quasdam implorant ; eae autem illorum precibus obsequentes frequentes veniunt , et locustas perdunt . 
Ac si quis e Galatis earum aliquam comprehenderit , hoc supplicium in eum ex legibus illius gentis constitutum est , ut morte mulctetur . 
Ac si huic , qui eas ceperit , ignotum fuerit , aves tantopere offenduntur , ut iterum invocatae , propter impunitatem illius , non ioo precationibus obtemperent . 
Aristoteles in Samo ait albam nasci hirundinem , cujus oculos si quis pupugerit , statim quidem excaecatur ; post vero visum recipit ; et , sicut ille dicit , sic acute quemadmodum a principio videt . 
Cinnamomum avem auditione accepi ex plantae cognominis surculis , e paludibus collectis , iis in locis , ubi Herodotus et alii scribunt nidos construere , ac inter se contexere . 
Qui ejusmodi igitur ramulos ambiunt , sagittas graves , robusto et contentissimo nervo expulsas , magno impetu contra ramos , quibus nititur nidus , mittunt ; itaque rumpuntur , et festucae decidunt , quae vulgo cinnamomi nomine celebrantur . 
Clitarchum etiam audiamus . 
Hic in India scribit volucrem amatorio adfectu flagrantem , nomine orionem , si bene memini nasci . 
Eam magnitudine parem ardeae esse dicit , rubris similiter cruribus , oculis aliter quam illae coeruleis ; sic a musica instructam , ut cantilena sua suavissimum hymenaeum , qui maxime inter homines celebratur , referat , et dulcedine aures Sirenum instar permulceat . 
Avem Indicem Catreum nuncupatam , cum eximia formae pulchritudine Clitarchus ait , tum pavonis magnitudine esse , tum pennarum ejus extremitates smaragdi similitudinem gerere . 
Quod si quid aliud intueatur , ejus oculi nescias quo colore sint ; sin te adspiciat , cinnabrin te videre in ejus oculis diceres , excepta pupilla , cui color melinus , et acies acuta : quod in aliorum oculis album , in illis pallidum est : capitis plumae caerulescentes guttis quibusdam croceis sparsis distinctae sunt : pedibus color sandaracae : vox canora , sicut lusciniae , et acuta . 
Indi sane suas delicias etiam ex avibus habent , et earum adspectu oculos pascunt . 
Sunt inter ceteras quaedam undiquaque purpureae , et purissimae flammae adsimiles ; quae gregatim tantopere volant , ut nubes esse videantur . 
Sunt et alia avium genera varia , quarum species non satis describi potest cantandi suavitate et oris expressione tanta , ut comparatio nulla reperiatur , nisi Sirenes quasdam eas dixeris . 
Nam has quoque virgines alatas , et pedibus aves fuisse , poetarum fabulae canunt , et pictores ostendunt . 
Cycnis sedes et commorationes sunt in lacubus , paludibus , stagnis , et perennibus fluviis , quorum confluens moderate et sedate fertur . 
Suapte natura pacati sunt , ad senectutemque perveniunt non sibi gravem . 
Robore , quo magno praediti sunt , confidentiores exsistunt , non ut injuriam ipsi inferant priores , sed ut lacessiti eam propulsent ; itaque facile aquilas etiam provocati vincunt . 
De pugna autem supra dixi . 
Clitarchus tradit in India esse simiarum genera colore varia , et magnitudine praestantia oriri : tantamque earum in montibus multitudinem esse , ut Alexandrum Philippi filium magnis copiis septum eae frequentes perterrefecerint , quod arbitraretur se collectum et sibi insidiantem exercitum videre . 
Nam cum Alexandro se ostenderunt casu , excelso et recto corpore erant . 
Non capiuntur retibus , neque sagacium canum venandi solertia , sed cum sit animal saltationis avidum , si saltantem viderit , saltare cupit ; et tibia canere meditatur , si vim et nbbos inflandi adsequi possit . 
Si item quempiam viderit calceos induentem , imitatur ; et si quem viderit ocos rubrica pingentem , hoc idem facere studet . 
Itaque pro his ex plumbo factos graves calceos proponunt , et laqueos subjiciunt , ut pes quidem inseri possit , sed interim firmo vinculo retineatur . 
Itemque visco decipiuntur . 
Speculo etiam Indus venator in simarum conspectu utitur ; cujus loco discedens aliud relinquit , et laqueum subtus addit validum . 
Simia vero accedens , et fixo obtutu in speculum intenta imitatione hominis , visco ex speculo palpebris adhaerente ita occaecatur , ut facillime capiatur , itaque caecutiens facillime capitur , ut quae fuga consulere jam nequeat . 
Haec et alia de simiis tum Indicis , tum non Indicis , nobis commemorata , digna profecto ingenii liberalis cognitione videntur . 
Leones in India nasci maximos , ne tenuissima quidem mihi dubitatio est ; terra enim india mater optima aliorum animalium in causa est . 
Hi erga obvios immanissimi dicuntur ; eorum colla nigra sunt , et pilis horrida , et adspectu formidolosa . 
Si capianntur , mansuescunt quidem , modo ne maximi sint : tum vero adeo adsuefiunt loro , ut facile similiter atque canes ad venandos hinnulos , cervos , apros , tauros , et asinos sylvestres duci queant : sagacissime enim , sicut audio , odorantur . 
In Africa genus fuit , ut fertur , Nomea id est , pastoralis dicta , et regionem sortita pascuis abundantem , et fortunatam ; sed tandem cum leones plurimi et maximi et audacia invicti supervenissent , penitus est extincta , ita ut nihil ejus reliquum sit factum . 
Leones enim confertim advenientes expugnari nequeunt . 
Euphorion in Commentariis scriptum reliquit , Samum cum olim desertissimam fuisse , tum in ea bestias feras et infestas obviis maxima magnitudine , nomine Neades fuisse , quarum sola voce terra discederet ; indeque profectum esse id proverbium , quod vulgo Samii dicunt : Magis clamat quam Neades . 
Idemque adfert earum ossa maxima vel sua aetate extitisse . 
Indorum regem hostibus bellum inferentem bellatorum centum mille elephantorum antecedunt ; tum vero aliorum maximorum et fortissimorum ter mille subsequuntur , ad hostiles muros ipso incursu evertendos institutorum , cum rex jubet , evertunt autem pectorum suorum vi et impetu . 
Hoc se audivisse Ctesias scribit . 
Idemque Babylone se vidisse dicit palmas ab his eodem modo impetu violentissimo exstirpatas ; idque facere solent , cum domitor illud jusserit . 
Zenothemis scribit in Paeonide palude quosdam pisces procreari , quibus adhuc palpitantibus , si eos bubulo pecori edendos objicias , expletur non minus libenter , quam ceteri boves foeno ; contra ab eorundem mortuorum usu , sicut idem ait , tantopere abhorret , ut non attingat . 
In Armenia excelsum saxum auditione accepi permultam aquam emittere , atque sub ipsum subjici fontem undiquaque quadratum tres passus profundum , singulaque ejus latera stadii dimidium occupare ; et simul cum aqua pisces frequentes excidere , cubiti magnitudine , tum majores , tum non multo minores ; et ex iis partim delabi semimortuos , partim adhuc palpitantes emori . 
Et pervagatum est eos colore esse nigerrimos , nec adspectu insuaves . 
Verumtamen si quid eorum vel homo vel fera bestia gustarit , statim mori . 
Propterea vero Armenios , quod illorum regio ferarum multitudine redundet , primum eos collectos ad solis radios exsiccare ; deinde ne hausta piscium adspiratione gravi et pestilenti , aut excitato inde pulvere hausto pereant , ore et naribus obturatis hoc piscium genus contundere , et in farinam redigere ; tum ad ficus admistam in ea loca , quae maxime abundant feris , disseminare . 
Bestiae primum ut eas attigerunt , statim moriuntur ; atque sic apri , dorcades , cervi , ursi , asini sylvestres , feraeque caprae necantur ; nam ejusmodi animalia ficuum et farinarum avidissima sunt : perimuntur autem hoc modo , quod nimium abundent . 
Jam vero alio modo tollunt leones , pardales , lupos , quippe qui carnivroi sunt . 
Nam in domesticarum ovium et caprarum discisso latere , quatenus manus inseri queat , earum carnibus farinam infarciunt , et infelicem hercle escam praedictis feris objiciunt ; cum enim ejusmodi quippiam pardalis , leo , lupus gustaring , continuo moriuntur . 
Est autem cum omnis Armenia mater et nutrix ferarum , tum praecipue campestre circa fluvium . 
In Caspia regione audio ingetem lacum esse , et in eo maximos pisces nasci , qui oxyrynchi vocantur , videlicet a rostri forma ; eosque ad magnitudinem octo cubitorum excrescere . 
Eos Caspii captos sale spargunt , et ex illis salsamenta conficiunt , eosdemque exsiccatos camelis dossuariis Ecbatana vehunt . 
Idem adipe detracto , farinas ex iis conficiunt , et hujusmodi salsamenta quidem vendunt , oleo vero pinguissimo et non graveolenti unguntur . 
Atque etiam exempta ex iis viscera excoquunt , unde ad permultos usus accommodatum fit glutinum : nam non modo ad quaecunque applicatum fuerit , adhaerescit , visu perlucidum ; sed et firmissime retinet , ut et decem diebus madefactum non tamen dissolvatur , neque remittat : itaque etiam artifices , qui circa ebur laborant , eo utuntur , et opera conficiunt pulcherrima . 
Fama quaedam venit in sermonem hominum apud Caspios avem procreari magnitudine maximi gallinacei , versicolore varietate florentem ; atque auditione accepi eam supinam volare , et sub collum extensis cruribus se veluti sublevare ; tum catelli vocem mittere , neque in sublime , sed circum terram idcirco volare , quod in altum non queat sese attollere . 
Est et altera avis Caspia , vel potius Indica ( nam in India etiam nasci dicitur) anseris magnitudine : lato quidem sed tenui capite , cruribus parvis ( longis ? 
) est : vario colore distinguitur ; nam ejus dorsum purpureum est , venter maxime coccineus , caput et cutis ( collum ? 
) exalbescunt : vocem caprinam mittit . 
Caspiae caprae et albissimae sunt , et cornibus mutilae , corpore parvae ac simae . 
Cameli quoque Caspiis abundant , quorum maximi ad equorum maximorum accedunt magnitudinem . 
Eorum villi adeo sunt molles , cum Milesiis lanis ut mollitudine comparari possint ; ex iisque sacerdtes et Caspiorum ditissimi praecipuisque vestes conficiant . 
Antenor in Libris rerum Creticarum in Rhauciorum urbem ait divino quodam impulsu apum , quae vocantur Chalcoides ( aereae) , examen accessisse , et defixis aculeis obvios vehementer vexasse : illos earum impetum non sustinentes e patria migrasse , et in alium pervenisse locum , ibique condidisse oppidum , quod similiter patriae amore Rhaucum in ipsa Creta nominarunt ; ut quamvis vi fatali essent depulsi , nomen tamen illius retinerent . 
Ait autem Antenor in Ida monte Cretae etiamnum harum apum paucas quasdam esse reliquias , quae similiter , ut illae , obvios acriter pungant , Cameli carnes a leonibus comedi solere testimonio est Herodotus : cum in Xerxis camelos , qui commeatum portarent , dicit leones invasisse , et ex aliis animalibus nulla , neque jumenta , neque homines attigisse . 
At mihi Herodotus paucarum in natura rerum peritus videtur , qui leones Thracios miratur voluptatem in cibo unam alteri praeposuisse ; nam camelos quantopere appetant , Arabes sciunt , et quincunque regionem leonum simul et camelorum parentme atque nutricem habitant . 
Iiy non admiror , si leo vi quadam naturali et occulta cameli carmen expetit , et in hoc animal etiam nunquam prius visum sui satiandi causa irruit . 
Appetitus enim naturalis eos , etiam cum primum vident , ut suavissimum inde sibi futurum parent alimentum , incitat . 
Decem et sex viri triturantes , et in maximis solis ardoribus siti pressi , unum ex suis , ut aquam de proximo hauriret fonte , miserunt . 
Is abiens messoriam falcem manu tenbat , et in humeris situlam gestabat ; ubi vero ad fontem venit , offendit aquilam quam strictissime cauteque serpente circumplicatam , jamjamque suffocandam . 
In eam enim aquila involaverat , verum non compos voti neque insidias evadere , neque pullis , juxta Homericum illud , epulas adferre poterat ; sed spiris illius , ceu laqueis circumventa vicina erat ad pereundum , non perdendum . 
Agricola , vel quod non ignoraret , vel quod auditione accepisset , aquilam Jovis nunciam et ministram esse , et quod nosset feram et improbam bestiam esse serpentem , falce eam dissecuit ; et vinculis aquilam , unde effugere non poterat , exsolvit . 
Cumque his obiter gestis revertisset , atque hausta aqua vinum temperatum omnibus ministrasset ; ii quidem avidissime copioseque in prandio bibere ingrediuntur ; is autem qui aquam hausisset , jam post illos bibiturus erat ; nam hactenus pocillator , non compotor erat . 
Ad labra igitur poculum cum admovisset , servata ab eo aquila circum locum illum etiam nunc felici ejus fortuna versans , ut hanc mercedem obtentae salutis persolveret , sic in poculum involavit , ut potio effunderetur . 
Ille quia sitiebat , indignatus ait : Hanccine tu gratiam , ( nam avem recognoscebat ) tuo conservatori refers ? 
Hoccine decet ? 
Quis porro studium suum in alterum conferet ob Jovis gratiarum praesidis atque inspectoris reverentiam ? 
Cum haec eloqueretur sitiens , et se ad alios converteret , videt ex venenata potione palpitantes extremum spiritum efflare . 
Serpens enim , ut conjicere licebat , suo veneno fontem imbuerat . 
Itaque redemptionis praemium ei , qui se conservasset , aquila cum pari salute compensavit . 
Crates Pergamenus tradit Stesichorum etiam in quodam poemate , haudquaquam pervulgato , hujus rei mentionem facere , gravem sane illum meo judicio et antiquum testem citans . 
In maris Caspii insula cum alias aves peculiares nasci ferunt , tum maxime unam ea vi et natura adfectam , ut magnitudine quidem anseribus eam similem esse dicant , imo vero egregium anserem superet ; pedes vero habeat grui persimiles ; dorso sit vehementer rubro , ventre viridi , collo albo , et disseminatis maculis croceis distincto , non minus quam duo cubita longo ; capite item tenui et longo , rostro nigro ; et vocem ranis similem mittat . 
In Prasiana Indorum regione Megasthenes simias scribit maximis canibus non inferiores esse magnitudine ; quinque cubitorum caudam habere ; tum ex earum fronte comas propendere , easdemque barbam promittere ; tum facie alba esse , corpore vero nigro ; neque malitia ceteris simiis ingenita , sed mansuetudine et humanitate imbutas esse . 
Indica regio est circa Astaborm fluvium , ubi Rhizophagi habitant . 
Illic , oriente Sirio , culicum nubes quaedam terribiles , magna vi occupare aÃŽrem visae , subito superventu civitatem quandam infestarunt . 
Circa lacum etiam Arrhatan ( qui et ipse in India est prope fluvium jam dictum) feros istos culices abundare ajunt , ubi locus desertus et est , et appellatur . 
Eum accolae et finitimi circumquaque negant ab initio et perpetuo habitatoribus caruisse ; sed scorpiorum copias infestas supervenisse , et nimium phalangiorum exstitisse roventum illorum , quae Tetragnatha nominant . 
Hanc bestiolarum diritatem ex corrupta aqua pluvia generatam ajunt ; et incolas primum hujus mali impetum aliquandiu magna patientia tolerasse ; sed cum illud jam inexpugnabile esset , et passim omnis aetatis homines interirent , tandem consilii inopia , cum nulla ratione adversus tantam luem tueri se possent , deserta regione , gratam prius et optimam patriam reliquerunt solitariam . 
De patriis sedibus quosdam Italiae populos incursio murium agrestium perniciosa expulit , atque in fugam compulit ; quod sane sic segetes et plantas , tanquam summa siccitas , aut teterrimum frigus , aliave intempestiva tempestas vastarent , non modo seminibus et superficie arrosis , sed radicibus quoque succisis . 
Et aves cum Medicam regionem invasissent , perditis et vastatis frugibus , incolas ad emigrationem adegerunt . 
Autariatas Indorum gentem plurimae ranae et imperfectae de coelo lapsae in alium locum demigrare coegerunt . 
Et quandam nationem Libycam , cujus et supra memini , leones de patria terra depulerunt . 
In Babyloniorum terra formicae ( formicaleones ) nascuntur , quarum genitale membrum retro aversum est , contrario quam in aliis modo . 
Panthera in Caria et Lycia non est iracunda , neque saltu admodum valet ; corpus ei oblongum et quanquam hastilibus et lanceis vulneretur , resistit tamen , nec facile concedit ferro , juxta illud Homeri : Quae , quamvis ferro fuerit transfixa , repugnat . 
Rhinocerotis figuram nimis frivolum esset describere , quum permulti ex Graecis et Romanis , qui illum viderunt , ejus formam plane sciant ; at enim vim il et naturam actionum non alienum est exponere . 
Quod in summa nare cornu gerit , cujus mucro acutus exsistit , ex eo nomen traxit ; neque ipsum illud de robore concedit ferro . 
Quod quidem ipsum , cum est contra elephantum pugnaturus , saxis exacuit et limat : cetera non ei paria cum elephanto , utpote qui procerissimus est , et fortissimus ; cornu igitur cuspidato elephanti crura subiens alvum discerpit , et lacerat ; isque , effuso sanguine , decumbit , decumbit . 
Pugna autem eorum est de pastionibus , multosque elephantos ita periisse evenit . 
At si alvum non praeoccuparit , illius promuscide apprehensus attrahitur , ac retinetur , et dentibus ceu securibus conscinditur . 
Tametsi enim ejus pellis ea exsistat firmitate , ut aegre jaculo penetrari queat ; tamen tam violentus est elephanti impetus , ut eam trajiciat . 
Tauri Aethiopici , qui carnivori nominantur , animalium ferocissimi sunt ; et si cum Graecorum bobus conferantur , duplam habent magnitudinem , ac velocitate corporis excellunt : tum rufis pilis vestiuntur , tum caesiis sunt oculis , idque magis quam leones . 
Et alias quemadmodum aures , sic cornua mobilia habent ; at in pugna ea ita exserunt , ut , postquam prae ira erecta sunt , flecti nequeant . 
Ejus etiam tergora tanto robore sunt , ut nullis neque spiculis , neque telis penetrari possint ; inhorrescens enim taurus cutis rigore ferrum elidit . 
In equorum et boum armenta , et pecorum greges , et feras omneis invadunt . 
Itaque pastores , ad tuendum suum pecus occultas foveas in magnam altitudinem depressas machinantes , moliuntur eis insidias . 
Hi cum inciderunt , atroci animi excandescentia suffocantur . 
Judicatur autem apud Troglodytas jure praestantissimum hoc animal ; ut quod viribus praeditum sit leonis , velocitate equi , robore tauri , et ferro sit impenetrabile . 
Mnaseas in libro De Europa scribit esse templum qodd Herculis et uxoris ejus , quam ceu Junonis filiam poetae celebrant . 
In hujus templi consepto cicures aves multas nutriri ait , nempe gallos et gallinas . 
Compaskk autem , et gregatim pro sui generis sexu degunt , et sumptu aluntur publico , quos diximus , consecrati . 
Gallinae in aede Hebes , gallinacei in Herculis pascuntur . 
Fluit autem in medio rivus perennis et limpidae aquae . 
Gallinarum igitur nulla ad Herculis templum accedit ; at suo tempore mares stimulati libidine rivum transvolant , et postquam impleverint feminas , ad deum suum et suas redeunt sedes , lustrati purgatique interflunete rivo , quo sexus uterque dispescitur . 
Natis igitur , ut consentaneum est , ovis gallinae incubant , pullosque excludunt ; ac mares genitoribus , feminae novellae matribus accedunt et aluntur . 
Dixi hactenus , quantumcunque studio , cura , labore , ingenio , et aemulatione quadam honestorum et eruditorum hominum , qui ante me hoc argumentum veluti certatim excoluerunt , diligentiam superandi , indagare ac invenire potui ; et ne quid eorum , quae adsecutus eram , omitterem , operam dedi : nam sapientiae amor , quo nihi ingenio hominis liberalis cognatum aut familiare magis est , omni pigritia excussa , animantium etiam brutarum mutarumque contemplationem ne aut contemnerem , aut negligerem , me excitavit . 
Non equidem ignoro homines tum avaros et pecuniae mancipatos , tum ombitiosos et gloriae potentiaeque cupidos omnes , hoc mihi vitio daturos , quod in hujusmodi rebus tempus et otium meum occupare voluerim ; cum ad multo majora adspirare , gravitatem auctoritatemque apud hominum vulgus mihi comparare1 ac inter potentes in aulis principium viros censeri , denique magnas divitias mihi conquirere licuisset . 
Ego vero ingenium vulpis , naturam ac vim lacerti , scarabaei , serpenteis , et leonis , quid agat panthera , quae pietas commendet ciconiam , quam suaviter arguteque suos meditetur et edat cantus luscinia , quam ingeniosus sit elephas , item piscium genera , et gruum migrationes , et draconum naturas , et reliqua , quae hoc volumine comprehensa observavi , indagare malui ; copiasis et locupletibus hominum adnumerari , et ex illorum ordine censeri , non libet . 
Quod si de numero hominum naturae studiosorum , inter quos et poetae sunt eruditi , et philosophi ingeniosi , et alii scriptores rerum naturalium experientia clari , etiam ipse unus esse cupio , et enitor ; multo sane honestiore loco , et dignitate majori , quam pro illorum judicio , futurum me confido . 
Ita enim sentio , ut vel unam alicujus egregiae disciplinae portiunculam potius , quam celeberrimas ditissimorum quamvis opes atque possessiones , mihi accedere optarim . 
Haec de studiis meis et animi instituto hactenus . 
Jam porro reprehensum hoc iri a nonnullis non dubito , quod non de singulis animalium , quae dici poterant , omnia unum in locum collecta conjunxerim , neque separatim singulorum proprietates in unum locum congesserim ; sed mixta narratione varias variorum animalium proprietates enarraverim , de multis etiam per singulas partes disserens ; ita ut alicubi ab hoc vel illo animante digressus , rursus alibi ad idem redierim , et alia quaedam super ejus natura attulerim . 
His respondeo , primum me homine esse meae spontis , nec ab alieno arbitrio aut consilio pendere . 
Deinde , voluisse me varietate argumenti lectorem allicere , et taedium , quod ex earundem aut similium rerum narratione oboritur , evitare ; atque ideo e diversis anima ntibus per intervalla digestis veluti floribus et multicolorem , concinnandum mihi contexendumque proposuisse . 
Quod si venationis studiosi homines , vel una quapiam fera deprehensa , sibi gratulantur , et lucrum existim ant : multo magis tantae animalium multitudinis non vestigia invenisse , non corpora cepisse ; sed facultates illas , quibus natura eas dignata est , investigasse , rem longe pulcherrimam et praeclaram esse dixerim . 
Nihil huc fecerint Cephali , et Hippolyti , a si qui alii ferarum in montibus venationes egregie exercuerunt . 
Nihil rei piscatoriae etiam peritissimii , ut Metrodorus Byzantius , aut filius ejus Leonides , aut Demostratus , aut alii piscatores , quales profecto non pauci fuerunt . 
Nihil eximii pictores , etsti quidam illorum magnam sibi sua arte gloriam pepererunt ; nam artificiosa equi pictura Aglaophontem nobilitavit , et Apellem hinnulus , Myronem vero statuarium vacca ceu bucula ex aere facta , et alios alia opera . 
Nam si unus aliquis non unius , non paucorum , sed majoris , quae natura produxit , partis animalium mores , formam , ingenium , industriam , justitiam , temperantiam , fortitudinem , adfectum et amorem innatum erga suos , ac pietatem , veluti venando indagandoque deprehenderit ; maxima medius fidius admiratione dignus fuerit . 
Hic vero res ipsa et institutum sermonis me admoet , ut aegre feram et indolescam brutorum animalium pietatem commendari , in hominibus vero taxari pietatem ( impietatem ) . 
Sed hac de re in praesentia non dicam plura ; hoc tantum , ut par est , monebo lectorem , cujus ab initio quoque hujus scripti mentionem feci , non mereri me reprehensionem , si eadem fere , quae omnes vel plerique , scripserim ; nova enim animalia cerare non potui ; eorum vero , quae natura produxit , permulta mihi cognita esse describendo ostendi . 
Inter cetera autem peculiaria quaedam , aliis hactenus in eadem historia versatis indicta , protuli ; et cum in aliis , tun in his quoque , veritatem me maximi facere declaravi . 
Ceterum de diligentia mea , et cura styli , hoc est , elocutione , compositione , et vocabulorum totiusque dictionis proprietate ac honestate , judicium penes illos esto , quos judices ac censores minime iniquos nactus fuero . 
