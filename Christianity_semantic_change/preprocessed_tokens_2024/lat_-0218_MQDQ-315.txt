Salutem primum iam a principio propitiam mihi atque uobis , spectatores , nuntio . 
Adporto uobis Plautum lingua , non manu : quaeso ut benignis accipiatis auribus . 
Nunc argumentum accipite atque animum aduortite ; quam potero in uerba conferam paucissuma . 
Atque hoc poetae faciunt in comoediis : omnis res gestas esse Athenis autumant , quo illud uobis graecum uideatur magis ; ego nusquam dicam nisi ubi factum dicitur . 
Atque adeo hoc argumentum graecissat , tamen non atticissat , uerum sicilicissitat . 
huic argumento antelogium hoc fuit ; nunc argumentum uobis demensum dabo , non modio neque trimodio , uerum ipso horreo : tantum ad narrandum argumentum adest benignitas . 
mercator quidam fuit Syracusis senex , ei sunt nati filii gemini duo , ita forma simili puerei uti mater sua non internosse posset quae mammam dabat , neque adeo mater ipsa quae illos pepererat , ( ut quidem ille dixit mihi qui pueros uiderat : ego illos non uidi , ne quis uostrum censeat ) . 
Postquam iam pueri septuennes sunt pater onerauit nauim magnam multis mercibus ; imponit geminum alterum in nauim pater , Tarentum auexit se cum ad mercatum simul , illum reliquit alterum apud matrem domi . 
Tarenti ludei forte erant quom illuc uenit . 
Mortales multi , ut ad ludos , conuenerant : puer aberrauit inter homines a patre . 
Epidamniensis quidam ibi mercator fuit , is puerum tollit auehitque Epidamnium . 
Pater eius autem postquam puerum perdidit , animum despondit eaque is aegritudine paucis diebus post Tarenti emortuost . 
Postquam Syracusas de ea re rediit nuntius ad auom puerorum , puerum surruptum alterum patremque pueri Tarenti esse emortuom , immutat nomen auos huic gemino alteri ; ita illum dilexit qui surruptust alterum : illius nomen indit illi qui domi est , Menaechmo , idem quod alteri nomen fuit ; et ipsus eodem est auo uocatus nomine ( propterea illius nomen memini facilius , quia illum clamore uidi flagitarier ) . 
Ne mox erretis , iam nunc praedico prius : idem est ambobus nomen geminis fratribus . 
Nunc in Epidamnum pedibus redeundum est mihi , ut hanc rem uobis examussim disputem . 
Si quis quid uestrum Epidamnum curari sibi uelit , audacter imperato et dicito , sed ita ut det unde curari id possit sibi . 
Nam nisi qui argentum dederit , nugas egerit ; qui dederit , magi maiores nugas egerit . 
Verum illuc redeo unde abii atque uno asto in loco . 
Epidamniensis ill quem dudum dixeram , geminum illum puerum qui surrupuit alterum , ei liberorum nisi diuitiae nihil erat : adoptat illum puerum surrupticium sibi filium eique uxorem dotatam dedit , eumque heredem fecit quom ipse obiit diem . 
Nam rus ut ibat forte , ut multum pluerat , ingressus fluuium rapidum ab urbe hau longule , rapidus raptori pueri subduxit pedes apstraxitque hominem in maxumam malam crucem . 
Illi diuitiae euenerunt maxumae . 
Is illic habitat geminus surrupticius . 
Nunc ille geminus , qui Syracusis habet , hodie in Epidamnum uenit cum seruo suo hunc quaeritatum geminum germanum suom . 
Haec urbs Epidamnus est dum haec agitur fabula : quando alia agetur aliud fiet oppidum ; sicut familiae quoque solent mutarier : modo hic habitat leno , modo adulescens , modo senex , pauper , mendicus , rex , parasitus , hariolus Iuuentus nomen fecit Peniculo mihi , ideo quia mensam quando edo detergeo . 
Homines captiuos qui catenis uinciunt et qui fugitiuis seruis indunt compedis , nimi stulte faciunt mea quidem sententia . 
Nam homini misero si ad malum accedit malum , maior lubido est fugere et facere nequiter . 
Nam se ex catenis eximunt aliquo modo . 
Tum compediti ei anum lima praeterunt aut lapide excutiunt clauom . 
Nugae sunt eae . 
Quem tu adseruare recte ne aufugiat uoles esca atque potione uinciri decet . 
Apud mensam plenam homini rostrum deliges ; dum tu illi quod edit et quod potet praebeas , suo arbitratu ad fatim cottidie , numquam edepol fugiet , tam etsi capital fecerit , facile adseruabis , dum eo uinclo uincies . 
Ita istaec nimi lenta uincla sunt escaria : quam magis extendas tanto astringunt artius . 
Nam ego ad Menaechmum hunc nunc eo , quo iam diu sum iudicatus ; ultro eo ut me uinciat . 
Nam illic homo homines non alit , uerum educat recreatque : nullus melius medicinam facit . 
Ita est adulescens ; ipsus escae maxumae , Cerialis cenas dat , ita mensas exstruit , tantas struices concinnat patinarias : standumst in lecto si quid de summo petas . 
Sed mi interuallum iam hos dies multos fuit : domi domitus sum usque cum careis meis . 
Nam neque edo neque emo nisi quod est carissumum . 
Id quoque iam , cari qui instruontur deserunt . 
nunc ad eum inuiso . 
Sed aperitur ostium . 
Menaechmum eccum ipsum uideo , progreditur foras . 
Ni mala , ni stulta sies , ni indomita inposque animi , quod uiro esse odio uideas , tute tibi odio habeas . 
Praeterhac si mihi tale post hunc diem faxis , faxo foris uidua uisas patrem . 
Nam quotiens foras ire uolo , me retines , reuocas , rogitas , quo ego eam , quam rem agam , quid negoti geram , quid petam , quid feram , quid foris egerim . 
Portitorem domum duxi , ita omnem mihi rem necesse eloqui est , quidquid egi atque ago . 
Nimium ego te habui delicatam ; nunc adeo ut facturus dicam . 
Quando ego tibi ancillas , penum , lanam , aurum , uestem , purpuram bene praebeo nec quicquam eges , malo cauebis si sapis , uirum opseruare desines . 
Atque adeo , ne me nequiquam serues , ob eam industriam hodie ducam scortum ad cenam atque aliquo condicam foras . 
Illic homo se uxori simulat male loqui , loquitur mihi ; nam si foris cenat , profecto me , haud uxorem , ulciscitur . 
Euax ! 
iurgio hercle tandem uxorem abegi ab ianua . 
Vbi sunt amatores mariti ? 
dona quid cessant mihi conferre omnes congratulantes quia pugnaui fortiter ? 
hanc modo uxori intus pallam surrupui , ad scortum fero . 
Sic hoc decet , dari facete uerba custodi catae . 
Hoc facinus pulchrumst , hoc probumst , hoc lepidumst , hoc factumst fabre : meo malo a mala apstuli hoc , ad damnum deferetur . 
Auorti praedam ab hostibus nostrum salute socium . 
Heus adulescens ! 
ecqua in istac pars inest praeda mihi ? 
Perii ! 
in insidias deueni . 
Immo in praesidium , ne time . 
Quis homo est ? 
ego sum . 
O mea Commoditas , o mea Opportunitas , salue . 
Salue . 
Quid agis ? 
Teneo dextera genium meum . 
Non potuisti magi per tempus mi aduenire quam aduenis . 
Ita ego soleo : commoditatis omnis articulos scio . 
Vin tu facinus luculentum inspicere ? 
Quis id coxit coquos ? 
iam sciam , si quid titubatumst , ubi reliquias uidero . 
Dic mi , enumquam tu uidisti tabulam pictam in pariete ubi aquila Catameitum raperet aut ubi Venus Adoneum ? 
Saepe . 
Sed quid istae picturae ad me attinent ? 
Age me aspice . 
Ecquid adsimulo similiter ? 
Qui istic est ornatus tuos ? 
Dic hominem lepidissumum esse me . 
Vbi essuri sumus ? 
Dic modo hoc quod ego te iubeo . 
Dico : homo lepidissume . 
Ecquid audes de tuo istuc addere ? 
Atque hilarissume . 
Perge , perge Non pergo hercle nisi scio qua gratia . 
Litigium tibi est cum uxore , eo mi aps te caueo cautius . 
Clam uxorem ubi sepulcrum habeamus atque hunc comburamus diem . 
Age sane igitur , quando aequom oras , quam mox incendo rogum ? 
dies quidem iam ad umbilicum est dimidiatus mortuos . 
Te morare mihi quom obloquere . 
Oculum ecfodito per solum mihi , Menaechme , si ullum uerbum faxo nisi quod iusseris . 
Concede huc a foribus . 
Fiat . 
Etiam concede huc . 
Licet . 
Etiam nunc concede audacter ab leonino cauo . 
Eu edepol ! 
ne tu , ut ego opinor , esses agitator probus . 
Quidum ? 
Ne te uxor sequatur respectas identidem . 
Sed quid ais ? 
Egone ? 
id enim quod tu uis , id aio atque id nego . 
Ecquid tu de odore possis , si quid forte olfeceris , facere coniecturam ? 
captum sit collegium . 
Agedum odorare hanc quam ego habeo pallam . 
Quid olet ? 
apstines ? 
Summum olefactare oportet uestimentum muliebre , nam ex istoc loco spurcatur nasum odore inlutili . 
Olfacta igitur hinc , Penicule . 
Lepide ut fastidis ! 
Decet . 
Quid igitur ? 
quid olet ? 
responde . 
Furtum , scortum , prandium . 
Tibi fuant Elocutus , nam prandium . 
Nunc ad amicam deferetur hanc meretricem Erotium . 
Mihi , tibi atque illi iubebo iam apparari prandium . 
Eu ! 
Inde usque ad diurnam stellam crastinam potabimus . 
Expedite fabulatus . 
Iam fores ferio ? 
Feri . 
Vel mane etiam . 
Mille passum commoratus cantharum . 
Placide pulta . 
Metuis , credo , ne fores Samiae sient . 
Mane , mane opsecro hercle : eapse eccam exit . 
Oh ! 
solem uides satin ut occaecatust prae huius corporis candoribus ? 
Anime mi , Menaechme , salue . 
Quid ego ? 
Extra numerum es mihi . 
Idem istuc aliis adscriptiuis fieri ad legionem solet . 
Ego istic mihi hodie apparari iussi apud te proelium . 
Hodie id fiet . 
In eo uterque proelio potabimus ; uter ibi melior bellator erit inuentus cantharo , tua est legio : adiudicato cum utro hanc noctem sies . 
Vt ego uxorem , mea uoluptas , ubi te aspicio , odi male ! 
Interim nequis quin eiius aliquid indutus sies . 
Quid hoc est ? 
Induuiae tuae atque uxoris exuuiae , rosa . 
Superas facile ut superior sis mihi quam quisquam qui impetrant . 
Meretrix tantisper blanditur , dum illud quod rapiat uidet ; nam si amabas , iam oportebat nassum abreptum mordicus . 
Sustine hoc , Penicule : exuuias facere quas uoui uolo . 
Cedo ; sed opsecro hercle , salta sic cum palla postea . 
Ego saltabo ? 
sanus hercle non es . 
Egone an tu magis ? 
si non saltas , exue igitur . 
Nimio ego hanc periculo surrupui hodie . 
Meo quidem animo ab Hippolyta subcingulum haud Hercules aeque magno umquam apstulit periculo . 
Cape tibi hanc , quando una uiuis meis morigera moribus . 
Hoc animo decet animatos esse amatores probos . 
Qui quidem ad mendicitatem se properent detrudere . 
Quattuor minis ego emi istanc anno uxori meae . 
Quattuor minae perierunt plane , ut ratio redditur . 
Scin quid uolo ego te accurare ? 
Scio , curabo quae uoles . 
Iube igitur tribu nobis apud te prandium accurarier atque aliquid scitamentorum de foro opsonarier , glandionidam suillam , laridum pernonidam , aut sincipitamenta porcina aut aliquid ad eum modum , madida quae mi adposita in mensam miluinam suggerant ; atque actutum . 
Licet ecastor . 
Nos prodimus ad forum . 
Iam hic nos erimus : dum coquetur , interim potabimus . 
Quando uis ueni , parata res erit . 
Propera modo . 
Sequere tu . 
Ego hercle uero te et seruabo et te sequar , neque hodie ut te perdam meream deorum diuitias mihi . 
Euocate intus Culindrum mihi coquom actutum foras . 
Sportulam cape atque argentum . 
Eccos tris nummos habes . 
Habeo . 
Abi atque opsonium adfer ; tribu uide quod sit satis : neque defiat neque supersit . 
Quoiusmodi hic homines erunt ? 
Ego et Menaechmus et parasitus eiius . 
Iam isti sunt decem ; nam parasitus octo hominum munus facile fungitur . 
Elocuta sum conuiuas , ceterum cura . 
Licet . 
Cocta sunt , iube ire accubitum . 
Redi cito . 
Iam ego hic ero . 
Voluptas nullast nauitis , Messenio , maior meo animo quam quom ex alto procul terram conspiciunt . 
Maior , non dicam dolo , quasi adueniens terram uideas quae fuerit tua . 
Sed quaesso , quamobrem nunc Epidamnum uenimus ? 
an quasi mare omnis circumimus insulas ? 
Fratrem quaesitum geminum germanum meum . 
Nam quid modi futurum est illum quaerere ? 
hic annus sextus est postquam ei rei operam damus . 
Histros , Hispanos , Massiliensis , Hilurios , mare superum omne Graeciamque exoticam orasque Italicas omnis , qua adgreditur mare , sumu circumuecti . 
Si acum , credo , quaereres , acum inuenisses , sei appareret , iam diu . 
Hominem inter uiuos quaeritamus mortuom ; nam inuenissemus iam diu , sei uiueret . 
Ergo istuc quaero certum qui faciat mihi , quei sese deicat scire eum esse emortuom : operam praeterea numquam sumam quaerere . 
uerum aliter uiuos numquam desistam exsequi . 
Ego illum scio quam cordi sit carus meo . 
In scirpo nodum quaeris . 
Quin nos hinc domum redimus nisi si historiam scripturi sumus ? 
Dictum facessas , datum edis , caueas malo . 
Molestus ne sis , non tuo hoc fiet modo . 
em ! 
illoc enim uerbo esse me seruom scio . 
Non potuit paucis plura plane proloquei . 
Verum tamen nequeo contineri quin loquar . 
Audin , Menaechme ? 
quom inspicio marsuppium , uiaticati hercle admodum aestiue sumus . 
ne tu hercle , opinor , nisi domum reuorteris , ubi nihil habebis , geminum dum quaeris , gemes . 
Nam ita est haec hominum natio : in Epidamnieis uoluptarii atque potatores maxumei ; tum sycophantae et palpatores plurumei in urbe hac habitant ; tum meretrices mulieres nusquam perhibentur blandiores gentium . 
Propterea huic urbei nomen Epidamno inditumst , quia nemo ferme huc sine damno deuortitur . 
Ego istuc cauebo . 
Cedodum huc mihi marsuppium . 
Quid eo ueis ? 
Iam aps te metuo de uerbis tuis . 
Quid metuis ? 
Ne mihi damnum in Epidamno duis . 
Tu magis amator mulierum es , Messenio , ego autem homo iracundus , animi perditi , id utrumque , argentum quando habebo , cauero , ne tu delinquas neue ego irascar tibi . 
Cape atque serua . 
Me lubente feceris . 
opsonaui atque ex mea sententia , bonum anteponam prandium pransoribus . 
Sed eccum Menaechmum uideo . 
Vae tergo meo ! 
prius iam conuiuae ambulant ante ostium quam ego opsonatu redeo . 
Adibo atque adloquar . 
Menaechme , salue . 
Di te amabunt quisquis es . 
Quisquis quis ego sim ? 
Non hercle uero . 
Vbi conuiuae ceteri ? 
Quos tu conuiuas quaeris ? 
parasitum tuom . 
Meum parasitum ? 
Certe hic insanust homo . 
Dixin tibi esse hic sycophantas plurumos ? 
Quem tu parasitum quaeris , adulescens , meum ? 
Peniculum . 
Eccum in uidulo saluom fero . 
Menaechme , numero huc aduenis ad prandium . 
Nunc opsonatu redeo . 
Responde mihi , adulescens : quibus hic pretieis porci ueneunt sacres sinceri ? 
Nummeis . 
Nummum a me accipe : iube te piari de mea pecunia . 
Nam equidem insanum esse te certo scio , qui mihi molestus homini ignoto quisquis es . 
Cylindrus ego sum : non nosti nomen meum ? 
Sei tu Cylindrus seu Coriendrus , perieris . 
Ego te non noui neque nouisse adeo uolo . 
Est tibi Menaechmo nomen . 
Tantum , quod sciam , pro sano loqueris quom me appellas nomine . 
Sed ubi nouisti me ? 
Vbi ego te nouerim , qui amicam habes eram meam hanc Erotium ? 
Neque hercle ego habeo neque te quis homo sis scio . 
Non scis quis ego sim , qui tibi saepissume cyathisso apud nos , quando potas ? 
Ei mihi , quom nihil est qui illic homini dimminuam caput ! 
Tun cyathissare mihi soles , qui ante hunc diem Epidamnum numquam uidi neque ueni ? 
Negas ? 
Nego hercle uero . 
Non tu in illisce aedibus habitas ? 
Di illos homines qui illi habitant perduint ! 
Insanit hicquidem , qui ipse male dicit sibi . 
Audin , Menaechme ? 
Quid uis ? 
Si me consulas , nummum illum quem mihi dudum pollicitus dare ( nam tu quidem hercle certo non sanus satis , Menaechme , qui nunc ipsus male dicas tibi ) iubeas , si sapias , porculum adferri tibi . 
Eu hercle hominem multum et odiosum mihi ! 
Solet iocari saepe mecum illoc modo . 
quam uis ridiculus est , ubi uxor non adest . 
Quid ais tu ? 
quid ais , inquam . 
Satin hoc quod uides tribu uobis opsonatumst , an opsono amplius , tibi et parasito et mulieri ? 
Quas mulieres , quos tu parasitos loquere ? 
Quod te urget scelus qui huic sis molestus ? 
Quid tibi mecum est rei ? 
ego te non noui : cum hoc quem noui fabulor . 
Non edepol tu homo sanus es , certo scio . 
Iam ergo haec madebunt faxo , nil morabitur . 
Proin tu ne quo abeas longius ab aedibus . 
Numquid uis ? 
Vt eas maxumam malam crucem . 
Ire hercle meliust te interim atque accumbere , dum ego haec appono ad Volcani uiolentiam . 
Ibo intro et dicam te hic astare Erotio , ut te hinc abducat potius quam hic astes foris . 
Iamne abiit ? 
abiit . 
Edepol hau mendacia tua uerba experior esse . 
Opseruato modo : nam istic meretricem credo habitare mulierem , ut quidem ille insanus dixit qui hinc abiit modo . 
Sed miror qui ille nouerit nomen meum . 
Minime hercle mirum . 
Morem hunc meretrices habent : ad portum mittunt seruolos , ancillulas ; sei qua peregrina nauis in portum aduenit , rogitant quoiatis sit , quid ei nomen siet , postilla extemplo se adplicant , adglutinant : si pellexerunt , perditum amittunt domum . 
Nunc in istoc portu stat nauis praedatoria , aps qua cauendum nobis sane censeo . 
Mones quidem hercle recte . 
Tum demum sciam recte monuisse , si tu recte caueris . 
Tacedum parumper , nam concrepuit ostium : uideamus qui hinc egreditur . 
Hoc ponam interim . 
Adseruatote haec sultis , nauales pedes . 
Sine fores sic , abi , nolo operiri . 
inlecebra animost amantium . 
Amanti amoenitas malost , nobis lucrost . 
Sed ubi ille est quem coquos ante aedis esse ait ? 
atque eccum uideo , qui mihi est usui et plurumum prodest . 
Item hinc ultro fit , ut meret , potissumus nostrae domi ut sit ; nunc eum adibo atque ultro adloquar . 
Animule mi , mihi mira uidentur te hic stare foris , fores quoi pateant , magi quam domu tua domu quom haec tua sit . 
Omne paratumst , ut iussisti atque ut uoluisti , neque tibi ulla morast intus . 
Prandium , ut iussisti , hic curatumst : ubi lubet , ire licet accubitum . 
Quicum haec mulier loquitur ? 
Equidem tecum . 
Quid mecum tibi fuit umquam aut nunc est negoti ? 
Quia pol te unum ex omnibus Venu me uoluit magnuficare neque id haud inmerito tuo . 
Nam ecastor solus benefactis tuis me florentem facis . 
Certo haec mulier aut insana aut ebria est , Messenio , quae hominem ignotum compellet me tam familiariter . 
Dixin ego istaec heic solere fieri ? 
folia nunc cadunt , praeut si triduom hoc hic erimus : tum arbores in te cadent . 
Nam ita sunt hic meretrices : omnes elecebrae argentariae . 
Sed sine me dum hanc compellare . 
Heus mulier , tibi dico . 
Quid est ? 
Vbi tu hunc hominem nouisti ? 
Ibidem ubi hic me iam diu , in Epidamno . 
In Epidamno ? 
qui huc in hanc urbem pedem nisi hodie numquam intro tetulit ? 
Heia ! 
delicias facis . 
Mi Menaechme , quin , amabo , is intro ? 
hic tibi erit rectius . 
Haec quidem edepol recte appellat meo me mulier nomine . 
Nimi miror quid hoc sit negoti . 
Oboluit marsuppium huic istuc quod habes . 
Atque edepol tu me monuisti probe . 
Accipedum hoc . 
Iam scibo utrum haec me mage amet an marsuppium . 
Eamus intro , ut prandeamus . 
uocas : tam gratiast . 
Qur igitur me tibi iussisti coquere dudum prandium ? 
Egon te iussi coquere ? 
Certo , tibi et parasito tuo . 
Quoi , malum , parasito ? 
certo haec mulier non sanast satis . 
Peniculo . 
Quis iste est Peniculus ? 
qui extergentur baxeae ? 
Scilicet qui dudum tecum uenit , quom pallam mihi detulisti quam ab uxore tua surrupuisti . 
Quid est ? 
tibi pallam dedi quam uxori meae surrupui ? 
sanan es ? 
certe haec mulier cantherino ritu astans somniat . 
Qui lubet ludibrio habere me atque ire infitias mihi facta quae sunt ? 
Dic quid est id quod negem quod fecerim ? 
Pallam te hodie mihi dedisse uxoris . 
Etiam nunc nego . 
Egoquidem neque umquam uxorem habui neque habeo neque huc umquam , postquam natus sum , intra portam penetraui pedem . 
Prandi in naui , inde huc sum egressus , te conueni . 
Eccere , perii misera ! 
quam tu mihi nunc nauem narras ? 
Ligneam , saepe tritam , saepe fixam , saepe excussam malleo ; quasi supellex pellionis , palus palo proxumust . 
Iam , amabo , desine ludos facere atque i hac mecum semul . 
Nescio quem , mulier , alium hominem , non me quaeritas . 
Non ego te noui Menaechmum , Moscho prognatum patre , qui Syracusis perhibere natus esse in Sicilia , ubi rex Agathocles regnator fuit et iterum Phintia , tertium Liparo , qui in morte regnum Hieroni tradidit , nunc Hiero est ? 
Hau falsa , mulier , praedicas Pro Iuppiter ! 
Num istaec mulier illinc uenit quae te nouit tam cate ? 
Hercle opinor , pernegari non potest . 
Ne feceris . 
Periisti , si intrassis intra limen . 
Quin tu tace modo . 
res geritur . 
Adsentabor quidquid dicet mulieri , si possum hospitium nancisci . 
Iam dudum , mulier , tibi non inprudens aduorsabar : hunc metuebam ni meae uxori renuntiaret de palla et de prandio . 
Nunc , quando uis , eamus intro . 
Etiam parasitum manes ? 
Neque ego illum maneo neque flocci facio neque , si uenerit , eum uolo intromitti . 
Ecastor haud inuita fecero . 
Sed scin quid te amabo ut facias ? 
Impera quid uis modo . 
Pallam illam quam dudum dederas , ad phrygionem ut deferas , ut reconcinnetur atque ut opera addantur quae uolo . 
Hercle qui tu recte dicis : eadem ignorabitur , ne uxor cognoscat te habere , si in uia conspexerit . 
Ergo mox auferto tecum , quando abibis . 
Maxume . 
Eamus intro . 
Iam sequar te . 
Hunc uolo etiam conloqui . 
Eho Messenio , accede huc . 
Quid negoti est ? 
sussciri . 
Quid eo opust ? 
Opus est . 
Scio ut ne dicas . 
Tanto nequior . 
Habeo praedam : tantum incepi operis . 
I quantum potes , abduc istos in tabernam actutum deuorsoriam . 
Tum facito ante solem occasum ut uenias aduorsum mihi . 
Non tu istas meretrices nouisti , ere . 
Tace , inquam mihi dolebit , non tibi , si quid ego stulte fecero . 
Mulier haec stulta atque inscita est ; quantum perspexi modo , est hic praeda nobis . 
Perii ! 
iamne abis ? 
periit probe : ducit lembum dierectum nauis praedatoria . 
Sed ego inscitus qui domino me postulem moderarier : dicto me emit audientem , haud imperatorem sibi . 
Sequimini , ut , quod imperatum est , ueniam aduorsum temperi . 
Plus triginta annis natus sum , quom interea loci numquam quicquam facinus feci peius neque scelestius quam hodie , quom contionem mediam me immersi miser . 
Vbi ego dum hieto , Menaechmus se supterduxit mihi atque abit ad amicam , credo , neque me uoluit ducere . 
Qui illum di omnes perduint quei primus hoc commentus est , contionem habere , qui homines occupatos occupat ! 
non ad eam rem otiosos homines decuit deligi , qui nisi adsint quom citentur , census capiat ilico ? 
quam senatus contionem adfatim est hominum in dies qui singulas escas edint , quibu negoti nihil est , qui essum neque uocantur neque uocant : eos oportet contioni dare operam atque comitieis . 
Si id ita esset , non ego hodie perdidissem prandium , quoi tam credo datum uoluisse quam me uideo uiuere . 
Ibo : etiamnum reliquiarum spes animum oblectat meum . 
Sed quid ego uideo ? 
Menaechmus cum corona exit foras . 
Sublatum est conuiuium , edepol uenio aduorsum temperi . 
Opseruabo quid agat hominem . 
Post adibo atque adloquar . 
Potine ut quiescas ? 
ego tibi hanc hodie probe lepideque concinnatam referam temperi . 
Non faxo eam esse dices : ita ignorabitur . 
Pallam ad phrygionem fert confecto prandio uinoque expoto , parasito excluso foras . 
Non hercle is sum qui sum , ni hanc iniuriam meque ultus pulchre fuero . 
Opserua quid dabo . 
Pro di inmortales ! 
quoi homini umquam uno die boni dedistis plus qui minu sperauerit ? 
prandi , potaui , scortum accubui , apstuli hanc , quoiius heres numquam erit post hunc diem . 
Nequeo quae loquitur exaudire clanculum ; satur nunc loquitur de me et de parti mea ? 
Ait hanc dedisse me sibi atque eam meae uxori surrupuisse . 
Quoniam sentio errare , extemplo , quasi res cum ea esset mihi , coepi adsentari : mulier quidquid dixerat , idem ego dicebam . 
Quid multis uerbis opust ? 
minore nusquam bene fui dispendio . 
Adibo ad hominem , nam turbare gestio . 
Quis hic est qui aduorsus it mihi ? 
Quid ais , homo leuior quam pluma , pessume et nequissume , flagitium hominis , subdole ac minimi preti ? 
quid de te merui qua me caussa perderes ? 
ut surrupuisti te mihi dudum de foro ! 
fecisti funus med apsenti prandio . 
Qur ausus facere , quoii ego aeque heres eram ? 
Adulescens , quaeso , quid tibi mecum est rei qui mihi male dicas homini ignoto insciens ? 
an tibi malam rem uis pro male dictis dari ? 
Post eam quam edepol te dedisse intellego . 
Responde , adulescens , quaeso , quid nomen tibist ? 
Etiam derides quasi nomen non gnoueris ? 
Non edepol ego te quod sciam umquam ante hunc diem uidi neque gnoui ; uerum certo , quisquis es , si aequom facias , mihi odiosus ne sies . 
Menaechme , uigila . 
Vigilo hercle equidem quod sciam . 
Non me nouisti ? 
Non negem si nouerim . 
Tuom parasitum non nouisti ? 
Non tibi sanum est , adulescens , sinciput , intellego . 
Responde , surrupuistin uxori tuae pallam istanc hodie ac dedisti Erotio ? 
Neque hercle ego uxorem habeo neque ego Erotio dedi nec pallam surrupui . 
Satin sanus es ? 
occisast haec res . 
Non ego te indutum foras exeire uidi pallam ? 
Vae capiti tuo ! 
omnis cinaedos esse censes quia tu es ? 
tun med indutum fuisse pallam praedicas ? 
Ego hercle uero . 
Non tu abis quo dignus es ? 
aut te piari iube , homo insanissume . 
Numquam edepol quisquam me exorabit quin tuae uxori rem omnem iam , uti sit gesta , eloquar ; omnes in te istaec recident contumeliae : faxo haud inultus prandium comederis . 
Quid hoc est negoti ? 
satine , uti quemque conspicor , ita me ludificant ? 
sed concrepuit ostium . 
Menaechme , amare ait te multum Erotium , ut hoc una opera ad auruficem deferas , atque huc ut addas auri pondo unciam iubeasque spinter nouom reconcinnarier . 
Et istuc et aliud si quid curari uolet me curaturum dicito , quidquid uolet . 
Scin quid hoc sit spinter ? 
Nescio nisi aureum . 
Hoc est quod olim clanculum ex armario te surrupuisse aiebas uxori tuae . 
Numquam hercle factum est . 
Non meministi , opsecro ? 
redde igitur spinter , si non meministi . 
Mane . 
Immo equidem memini . 
Nempe hoc est quod illi dedei . 
Istuc : ubi illae armillae sunt quas una dedei ? 
Numquam dedisti . 
Nam pol hoc unum dedei . 
Dicam curare ? 
Dicito : curabitur . 
et palla et spinter faxo referantur simul . 
Amabo , mi Menaechme , inauris da mihi faciendas pondo duom nummum , stalagmia , ut te lubenter uideam , quom ad nos ueneris . 
Fiat . 
Cedo aurum ; ego manupretium dabo . 
Da sodes aps te : poste reddidero tibi . 
Immo cedo aps te : ego post tibi reddam duplex . 
Non habeo . 
At tu , quando habebis , tum dato . 
AN . 
Numquid uis ? 
Haec me curaturum dicito ut quantum possint quique liceant ueneant . 
Iamne introabiit ? 
abiit , operuit fores . 
Di me quidem omnes adiuuant , augent , amant . 
Sed quid ego cesso , dum datur mi occasio tempusque , abire ab his locis lenonieis ? 
propera , Menaechme , fer pedem , confer gradum . 
Demam hanc coronam atque abiciam ad laeuam manum , ut , si sequantur me , hac abiisse censeant . 
Ibo et conueniam seruom si potero meum , ut haec , quae bona dant di mihi , ex me sciat . 
Egone hic me patiar frustra in matrimonio , ubi uir compilet clanculum quidquid domist atque ea ad amicam deferat ? 
Quin tu taces ? 
manufesto faxo iam opprimes : sequere hac modo . 
Pallam ad phrygionem cum corona ebrius ferebat hodie tibi quam surrupuit domo . 
Sed eccam coronam quam habuit . 
Num mentior ? 
em hac abiit , si uis persequi uestigiis . 
Atque edepol eccum optume reuortitur ; Sed pallam non fert . 
Quid ego nunc cum illoc agam ? 
Idem quod semper : male habeas ; sic censeo . 
huc concedamus : ex insidieis aucupa . 
Vt hoc utimur maxume more moro , molesto atque multo atque uti quique sunt optumi maxume morem habent hunc ! 
clientes sibi omnes uolunt esse multos : bonine an mali sint , id hau quaeritant ; res magis quaeritur quam clientum fides quoius modi clueat . 
Si est pauper atque hau malus nequam habetur , sin diues malust , is cliens frugi habetur . 
Qui nec leges neque aequom bonum usquam colunt , sollicitos patronos habent . 
mens est in quo eis ubi dicitur dies , simul patronis dicitur , quippe qui pro illis loquimur quae male fecerunt : aut ad populum aut in iure aut ad iudicem rest . 
Sicut me hodie nimi sollicitum cliens quidam habuit neque quod uolui agere aut quicum licitumst , ita med attinit , ita detinit . 
Apud aedilis pro eius factis plurumisque pessumisque deixei caussam , condiciones tetuli tortas , confragosas : aut plus aut minu quam opus erat dicto dixeram controuorsiam , ut sponsio fieret . 
Quid ill qui praedem dedit ? 
Nec magis manufestum ego hominem umquam ullum teneri uidi : omnibus male factis testes tres aderant acerrumi . 
Di illum omnes perdant , ita mihi hunc hodie corrumpit diem , / meque adeo , qui hodie forum umquam oculis inspexi meis . 
/ Diem corrupi optumum : iussi apparari prandium , / amica exspectat me , scio . 
Vbi primum est licitum ilico / properaui abire de foro . 
Iratast , credo , nunc mihi ; / placabit palla quam dedi , quam hodie uxori apstuli atque detuli huic Erotio . 
Quid ais ? 
Viro me malo male nuptam . 
Satin audis quae illic loquitur ? 
Sati . 
Si sapiam , hinc intro abeam , ubi mi bene sit . 
Mane : male erit potius . 
Ne illam ecastor faenerato apstulisti . 
Sic datur . 
Clanculum te istaec flagitia facere censebas pote ? 
Quid illuc est , uxor , negoti ? 
Men rogas ? 
Vin hunc rogem ? 
Aufer hinc palpationes . 
Perge tu . 
Quid tu mihi tristis es ? 
Te scire oportet . 
Scit sed dissimulat malus . 
Quid negotist ? 
Pallam Pallam ? 
Quidam pallam Quid paues ? 
Nil equidem paueo . 
Nisi unum : palla pallorem incutit . 
At tu ne clam me comesses prandium . 
Perge in uirum . 
Non taces ? 
Non hercle uero taceo . 
Nutat ne loquar . 
Non hercle egoquidem usquam quicquam nuto neque nicto tibi . 
Ne ego ecastor mulier misera . 
Qui tu misera es ? 
mi expedi . 
Nihil hoc confidentius : quin quae uides ea pernegat . 
Per Iouem deosque omnis adiuro , uxor ( satin hoc est tibi ? 
) , me isti non nutasse . 
Credit iam tibi de " isti " : illuc redi . 
Quo ego redeam ? 
Equidem ad phrygionem censeo ; et pallam refer . 
Quae istaec palla est ? 
Taceo iam , quando haec rem non meminit suam . 
Numquis seruorum deliquit ? 
num ancillae aut seruei tibi responsant ? 
eloquere . 
Inpune non erit . 
Nugas agis . 
Tristis admodum est . 
Non mihi istuc sati placet Nugas agis . 
Certe familiarium aliquoi frata es . 
Nugas agis . 
Num mihi es irata saltem ? 
Nunc tu non nugas agis . 
Non edepol deliqui quicquam . 
em rusum nunc nugas agis . 
Dic , mea uxor , quid tibi aegre est ? 
Bellus blanditur tibi . 
Potin ut mihi molestus ne sis ? 
num te appello ? 
Aufer manum . 
Sic datur . 
Properato apsente me comesse prandium , post ante aedis cum corona me derideto ebrius . 
Neque edepol ego prandi neque hodie huc intro tetuli pedem . 
Tun negas ? 
Nego hercle uero . 
Nihil hoc homine audacius . 
Non ego te modo hic ante aedis cum corona florea uidi astare ? 
quom negabas mihi esse sanum sinciput et negabas me nouisse , peregrinum aibas esse te ? 
Quin ut dudum diuorti aps te , redeo nunc demum domum . 
Noui ego te . 
Non mihi censebas esse qui te ulciscerer . 
Omnia hercle uxori dixi . 
Quid dixisti ? 
Nescio , eam ipsus roga . 
Quid hoc est , uxor ? 
quidnam hic narrauit tibi ? 
quid id est ? 
quid taces ? 
quin dicis quid sit ? 
Quasi tu nescias . 
Palla mihi est domo surrupta . 
Palla surrupta est tibi ? 
Me rogas ? 
Pol hau rogem te si sciam . 
O hominem malum , ut dissimulat ! 
non potes celare : rem nouit probe . 
Omnia hercle ego edictaui . 
Quid id est ? 
Quando nil pudet neque uis tua uoluntate ipse profiteri , audi atque ades . 
Et quid tristis sim et quid hic mihi dixerit faxo scias . 
Palla mihi est domo surrupta . 
Palla surruptast mihi ? 
Viden ut te scelestus captat ? 
huic surruptast , non tibi . 
Nam profecto tibi surrupta si esset salua non foret . 
Nil mihi tecum est . 
Sed tu quid ais ? 
Palla , inquam , periit domo . 
Quis eam surrupuit ? 
Pol istuc ille scit qui illam apstulit . 
Quis is homo est ? 
Menaechmus quidam . 
Edepol factum nequiter . 
Quis is Menaechmust ? 
Tu istic , inquam . 
Egone ? 
Tu . 
Quis arguit ? 
Egomet . 
Et ego . 
Atque huic amicae detulisti Erotio . 
Egon dedi ? 
Tu , tu istic , inquam . 
Vin adferri noctuam , quae " tu tu " usque dicat tibi ? 
nam nos iam defessi sumus . 
Per Iouem deosque omnis adiuro , uxor satin hoc est tibi ? 
, non dedisse . 
Immo hercle uero , nos non falsum dicere . 
Sed ego illam non condonaui , sed sic utendam dedi . 
Equidem ecastor tuam nec chlamydem do foras nec pallium quoiquam utendum . 
Mulierem aequom est uestimentum muliebre dare foras , uirum uirile . 
Quin refers pallam domum ? 
Ego faxo referetur . 
Ex re tua , ut opinor , feceris ; nam domum numquam introibis nisi feres pallam simul . 
Eo domum . 
Quid mihi futurum est qui tibi hanc operam dedi ? 
Opera reddetur , quando quid tibi erit surruptum domo . 
Id quidem edepol numquam erit , nam nihil est quod perdam domi . 
Cum uiro cum uxore , di uos perdant ! 
properabo ad forum , nam ex hac familia me plane excidisse intellego . 
Male mi uxor sese fecisse censet , quom exclusit foras ; quasi non habeam quo intromittar alium meliorem locum . 
Si tibi displiceo , patiundum : at placuero huic Erotio , quae me non excludet ab se , sed apud se occludet domi . 
Nunc ibo , orabo ut mihi pallam reddat quam dudum dedi ; aliam illi redimam meliorem . 
Heus ! 
ecquis hic est ianitor ? 
aperite atque Erotium aliquis euocate ante ostium . 
Quis hic me quaerit ? 
Sibi inimicus magi quam aetati tuae . 
Mi Menaechme , qur ante aedis astas ? 
sequere intro . 
Mane . 
Scin quid est quod ego ad te uenio ? 
Scio , ut tibi ex me sit uolup . 
Immo edepol pallam illam , amabo te , quam tibi dudum dedi , mihi eam redde . 
Vxor resciuit rem omnem , ut factum est , ordine . 
Ego tibi redimam bis tanta pluris pallam quam uoles . 
Tibi dedi equidem illam , ad phrygionem ut ferres , paullo prius , et illud spinter , ut ad auruficem ferres , ut fieret nouom . 
Mihi tu ut dederis pallam et spinter ? 
numquam factum reperies . 
Nam ego quidem postquam illam dudum tibi dedi , atque abii ad forum : nunc redeo , nunc te postillac uideo . 
Video quam rem agis . 
Quia commisi , ut me defrudes , ad eam rem adfectas uiam . 
Neque edepol te defrudandi caussa posco ( quin tibi dico uxorem resciuisse ) Nec te ultro oraui ut dares : tute ultro ad me detulisti , dedisti eam dono mihi ; eandem nunc reposcis : patiar . 
Tibi habe , aufer , utere uel tu uel tua uxor , uel etiam in loculos compingite . 
Tu huc post hunc diem pedem intro non feres , ne frustra sis ; quando tu me bene merentem tibi habes despicatui , nisi feres argentum , frustra me ductare non potes . 
Aliam posthac inuenito quam habeas frustratui . 
Nimis iracunde hercle tandem . 
Heus tu , tibi dico , mane , redi . 
Etiamne astas ? 
etiam audes mea reuorti gratia ? 
abiit intro , occlusit aedis . 
Nunc ego sum exclusissumus : neque domi neque apud amicam mihi iam quicquam creditur . 
Ibo et consulam hanc rem amicos quid faciendum censeant . 
Nimi stulte dudum feci quom marsuppium Messenioni cum argento concredidi . 
Immersit aliquo sese , credo , in ganeum . 
Prouisam quam mox uir meus redeat domum . 
Sed eccum uideo . 
Salua sum , pallam refert . 
Demiror ubi nunc ambulet Messenio . 
Adibo atque hominem accipiam quibu dictis meret . 
Non te pudet prodire in conspectum meum , flagitium hominis , cum istoc ornatu ? 
Quid est ? 
quae te res agitat , mulier ? 
Etiamne , inpudens , muttire uerbum unum audes aut mecum loqui ? 
Quid tandem admisi in me ut loqui non audeam ? 
Rogas me ? 
hominis inpudentem audaciam ! 
Non tu scis , mulier , Hecubam quapropter canem Graii esse praedicabant ? 
Non equidem scio . 
Quia idem faciebat Hecuba quod tu nunc facis : omnia mala ingerebat quemquem aspexerat . 
Itaque adeo iure coepta appellari est Canes . 
Non ego istaec flagitia possum perpeti . 
nam med aetatem uiduam esse mauelim quam istaec flagitia tua pati quae tu facis . 
Quid id ad me , tu te nuptam possis perpeti an sis abitura a tuo uiro ? 
an mos hic ita est peregrino ut aduenienti narrent fabulas ? 
Quas fabulas ? 
non , inquam , patiar praeterhac , quin uidua uiuam quam tuos mores perferam . 
Mea quidem hercle caussa uidua uiuito uel usque dum regnum optinebit Iuppiter . 
At mihi negabas dudum surrupuisse te , nunc eandem ante oculos adtines : non te pudet ? 
Eu hercle ! 
mulier , multum et audax et mala es . 
Tun tibi hanc surruptam dicere audes quam mihi dedit alia mulier ut concinnandam darem ? 
Ne istuc mecastor iam patrem accersam meum atque ei narrabo tua flagitia quae facis . 
I , Decio , quaere meum patrem , tecum simul ut ueniat ad me : ita rem esse dicito . 
Iam ego aperiam istaec tua flagitia . 
Sanan es ? 
quae mea flagitia ? 
Pallam atque aurum meum domo suppilas tuae uxori et tuae degeris amicae . 
Satin haec recte fabulor ? 
Quaeso hercle , mulier , si scis , monstra quod bibam tuam qui possim perpeti petulantiam . 
Quem tu hominem med arbitrere nescio ; ego te simitu noui cum Porthaone . 
Si me derides , at pol illum non potes , patrem meum qui huc aduenit . 
Quin respicis ? 
nouistin tu illum ? 
Noui cum Calcha simul : eodem die illum uidi quo te ante hunc diem . 
Negas nouisse me ? 
negas patrem meum ? 
Idem hercle dicam si auom uis adducere . 
Ecastor pariter hoc atque alias res soles . 
Vt aetas mea est atque ut hoc usu facto est gradum proferam , progrediri properabo . 
Sed id quam mihi facile sit hau sum falsus . 
Nam pernicitas deserit : consitus sum senectute , onustum gero corpu , uires reliquere : ut aetas mala est ! 
mers mala ergost . 
Nam res plurumas pessumas , quom aduenit , ad fert , quas si autumem omnis , nimis longu sermost . 
Sed haec res mihi in pectore et corde curaest , quidnam hoc sit negoti quod sic filia repente expetit me , ut ad sese irem . 
Nec quid id sit mihi certius facit , quid uelit . 
Quid me accersit ? 
Verum propemodum iam scio quid siet rei . 
Credo cum uiro litigium natum esse aliquod . 
Ita istaec solent , quae uiros supseruire sibi postulant , dote fretae , feroces . 
Et illi quoque haud apstinent saepe culpa . 
Verum est modu tamen , quoad pati uxorem oportet ; nec pol filia umquam patrem accersit ad se nisi aut quid commissi aut iurgi est caussa . 
Sed id quidquid est iam sciam . 
ante aedis et eius tristem uirum uideo . 
Id est quod suspicabar . 
Appellabo hanc . 
Ibo aduorsum . 
Salue multum , mi pater . 
Salua sis . 
Saluen aduenio ? 
Saluen accersi iubes ? 
quid tu tristis es ? 
quid ille autem aps te iratus destitit ? 
nescioquid uos uelitati estis inter uos duos . 
Loquere , uter meruistis culpam , paucis , non longos logos . 
Nusquam equidem quicquam deliqui : hoc primum te apsoluo , pater . 
Verum uiuere hic non possum neque durare ullo modo . 
Proin tu me hinc abducas . 
Quid istuc autem est ? 
Ludibrio , pater , habeor . 
Vnde ? 
Ab illo quoi me mandauisti , meo uiro . 
Ecce autem litigium ! 
quotiens tandem edixi tibi ut caueres neuter ad me iretis cum querimonia ? 
Qui ego istuc , mi pater , cauere possum ? 
Men interrogas ? 
Nisi non uis . 
Quotiens monstraui tibi uiro ut morem geras , quid ille faciat ne id opserues , quo eat , quid rerum gerat . 
At enim ille hinc amat meretricem ex proxumo . 
Sane sapit atque ob istanc industriam etiam faxo amabit amplius . 
Atque ibi potat . 
Tua quidem ille caussa potabit minus , si illic siue alibi lubebit ? 
quae haec , malum , inpudentiast ? 
una opera prohibere ad cenam ne promittat postules neu quemquam accipiat alienum apud se . 
Seruirin tibi postulas uiros ? 
dare una opera pensum postules , inter ancillas sedere iubeas , lanam carere . 
Non equidem mihi te aduocatum , pater , adduxi , sed uiro . 
Hinc stas , illim caussam dicis . 
Si ille quid deliquerit , multo tanta illum accusabo quam te accusaui amplius . 
Quando te auratam et uestitam bene habet , ancillas , penum recte praehibet , melius sanam est , mulier , mentem sumere . 
At ille suppilat mihi aurum et pallas ex arcis domo , me despoliat , mea ornamenta clam ad meretrices degerit . 
Male facit , si istuc facit ; si non facit , tu male facis quae insontem insimules . 
Quin etiam nunc habet pallam , pater , et spinter , quod ad hanc detulerat , nunc , quia resciui , refert . 
Iam ego ex hoc , ut factumst , scibo . 
Ibo ad hominem atque adloquar . 
Dic mihi istuc , Menaechme , quod uos dissertatis , ut sciam . 
Quid tu tristis es ? 
quid illa autem irata aps te destitit ? 
Quisquis es , quidquid tibi nomen est , senex , summum Iouem deosque do testis Qua de re aut quoius rei rerum omnium ? 
Me neque isti male fecisse mulieri quae me arguit hanc domo ab se surrupuisse atque apstulisse Deierat ? 
Si ego intra aedis huiius umquam ubi habitat penetraui pedem , omnium hominum exopto ut fiam miserorum miserrumus . 
Sanun es qui istuc exoptes aut neges te umquam pedem in eas aedis intulisse ubi habitas , insanissume ? 
Tun , senex , ais habitare med in illisce aedibus ? 
Tu negas ? 
Nego hercle uero . 
Immo hercle inuere negas ; nisi quo nocte hac exmigrasti . 
Tu concede huc , filia . 
Quid tu ais ? 
num hinc exmigrastis ? 
Quem in locum aut quam ob rem , opsecro ? 
Non edepol scio . 
Profecto ludit te hic . 
Non tu tenes ? 
Iam uero , Menaechme , sati iocatus . 
Nunc hanc rem gere . 
Quaeso , quid mihi tecum est ? 
unde aut quis tu homo es ? 
tibi aut ideo isti , quae mihi molestiaest quoquo modo ? 
Viden tu illic oculos uirere ? 
ut uiridis exoritur colos ex temporibus atque fronte , ut oculi scintillant , uide ! 
Quid mihi meliust quam , quando illi me insanire praedicant , ego med adsimulem insanire , ut illos a me apsterream ? 
Vt pandiculans oscitatur ! 
quid nunc faciam , mi pater ? 
Concede huc , mea nata , ab istoc quam potest longissume . 
Euhoe atque euhoe , Bromie , quo me in siluam uenatum uocas ? 
audio , sed non abire possum ab his regionibus , ita illa me ab laeua rabiosa femina adseruat canes , poste autem illinc hircus alus , qui saepe aetate in sua perdidit ciuem innocentem falso testimonio . 
Vae capiti tuo ! 
Ecce , Apollo mihi ex oraclo imperat ut ego illic oculos exuram lampadis ardentibus . 
Perii ! 
mi pater , minatur mihi oculos exurere . 
Ei mihi ! 
insanire me aiunt , ultro quom ipsi insaniunt . 
Filia , heus ! 
Quid est ? 
Quid agimus ? 
quid si ego huc seruos cito ? 
Ibo , abducam qui hunc hinc tollant et domi deuinciant priu quam turbarum quid faciat amplius . 
Enim haereo ; ni occupo aliquid mihi consilium , hi domum me ad se auferent . 
Pugnis me uotas in huiius ore quicquam parcere , nei a meis oculis apscedat in malam magnam crucem . 
Faciam quod iubes , Apollo . 
Fuge domum quantum potest , ne hic te optundat . 
Fugio . 
Amabo , adserua istunc , mi pater , ne quo hinc abeat . 
Sumne ego mulier misera quae illaec audio ? 
Hau male illanc amoui ; amoueam nunc hunc inpurissumum , barbatum , tremulum Titanum , qui cluet Cygno patre . 
Ita mihi imperas ut ego huius membra atque ossa atque artua comminuam illo scipione quem ipse habet . 
Dabitur malum , me quidem si attigeris aut si propius ad me accesseris . 
Faciam quod iubes ; securim capiam ancipitem atque hunc senem osse fini dedolabo assulatim uiscera . 
Enim uero illud praecauendumst atque adcurandumst mihi ; sane ego illum metuo , ut minatur , ne quid male faxit mihi . 
Multa mi imperas , Apollo : nunc equos iunctos iubes capere me indomitos , ferocis , atque in currum inscendere , ut ego hunc proteram leonem uetulum , olentem , edentulum . 
Iam astiti in currum , iam lora teneo , iam stimulum : in manust . 
Agite equi , facitote sonitus ungularum appareat , cursu celeri facite inflexa sit pedum pernicitas . 
Mihin equis iunctis minare ? 
Ecce , Apollo , denuo me iubes facere impetum in eum qui stat atque occidere . 
Sed quis hic est qui me capillo hinc de curru deripit ? 
imperium tuom demutat atque edictum Apollinis . 
Eu hercle morbum acrem ac durum ! 
di , uostram fidem ! 
uel hic qui insanit quam ualuit paullo prius ! 
ei derepente tantus morbus incidit . 
Eibo atque accersam medicum iam quantum potest . 
Iamne isti abierunt , quaeso , ex conspectu meo , qui me ui cogunt ut ualidus insaniam ? 
quid cesso abire ad nauem dum saluo licet ? 
uosque omnis quaeso , si senex reuenerit , ni me indicetis qua platea hinc aufugerim . 
Lumbi sedendo , oculi spectando dolent , manendo medicum dum se ex opere recipiat . 
Odiosus tandem uix ab aegrotis uenit , ait se obligasse crus fractum Aesculapio , Apollini autem bracchium . 
Nunc cogito utrum me dicam ducere medicum an fabrum . 
Atque eccum incedit . 
Moue formicinum gradum . 
Quid esse illi morbi dixeras ? 
narra , senex . 
Num laruatust aut cerritus ? 
fac sciam . 
Num eum ueternus aut aqua intercus tenet ? 
Quin ea te caussa duco ut id dicas mihi atque illum ut sanum facias . 
Perfacile id quidemst . 
Sanum futurum , mea ego id promitto fide . 
Magna cum cura ego illum curari uolo . 
Quin suspirabo plus sescenta in dies : ita ego eum cum cura magna curabo tibi . 
Atque eccum ipsum hominem . 
Opseruemus quam rem agat . 
Edepol ne hic dies peruorsus atque aduorsus mi optigit . 
Quae me clam ratus sum facere , omnia ea fecit palam parasitus qui me compleuit flagiti et formidinis , meus Vlixes , suo qui regi tantum conciuit mali . 
Quem ego hominem , si quidem uiuo , uita euoluam sua sed ego stultus sum , qui illius esse dico quae meast : meo cibo et sumptu educatust . 
Anima priuabo uirum . 
Condigne autem haec meretrix fecit , ut mos est meretricius : quia rogo palla ut referatur rusum ad uxorem meam , mihi se ait dedisse . 
Eu edepol ! 
ne ego homo uiuo miser . 
Audin quae loquitur ? 
Se miserum praedicat . 
Adeas uelim . 
Saluos sis , Menaechme . 
Quaeso , qur apertas bracchium ? 
non tu scis quantum isti morbo nunc tuo facias mali ? 
Quin tu te suspendis ? 
Ecquid sentis ? 
Quidni sentiam ? 
non potest haec res ellebori iungere optinerier . 
Sed quid ais , Menaechme ? 
Quid uis ? 
Dic mihi hoc quod te rogo : album an atrum uinum potas ? 
Quin tu is in malam crucem ? 
Iam hercle occeptat insanire primulum . 
Quin me interrogas purpureum panem an puniceum soleam ego esse an luteum ? 
soleamne esse auis squamossas , piscis pennatos ? 
Papae ! 
audin tu ut deliramenta loquitur ? 
quid cessas dare potionis aliquid priu quam percipit insania ? 
Mane modo , etiam percontabor alia . 
Occidis fabulans . 
Dic mihi hoc : solent tibi umquam oculi duri fieri ? 
Quid ? 
tu me locustam censes esse , homo ignauissume ? 
Dic mihi : enumquam intestina tibi crepant , quod sentias ? 
Vbi satur sum , nulla crepitant ; quando essurio , tum crepant . 
Hoc quidem edepol hau pro insano uerbum respondit mihi . 
Perdormiscin usque ad lucem ? 
facilin tu dormis cubans ? 
Perdormisco , si resolui argentum quoi debeo qui te Iuppiter dique omnes , percontator , perduint ! 
Nunc homo insanire occeptat : de illis uerbis caue tibi . 
Immo Nestor nunc quidem est de uerbis , praeut dudum fuit ; nam dudum uxorem suam esse aiebat rabiosam canem . 
Quid , ego ? 
Dixti insanus , inquam . 
Egone ? 
Tu istic , qui mihi etiam me iunctis quadrigis minitatus prosternere . 
Egomet haec te uidi facere , egomet haec ted arguo . 
At ego te sacram coronam surrupuisse Ioui scio , et ob eam rem in carcerem ted esse compactum scio , et postquam es emissus , caesum uirgis sub furca scio ; tum patrem occidisse et matrem uendidisse etiam scio . 
Satin haec pro sano male dicta male dictis respondeo ? 
Opsecro hercle , medice , propere quidquid facturus face . 
Non uides hominem insanire ? 
Scin quid facias optumum est ? 
ad me face uti deferatur . 
Itane censes ? 
Quippini ? 
ibi meo arbitratu potero curare hominem . 
Age ut lubet . 
Elleborum potabis faxo aliquos uiginti dies . 
At ego te pendentem fodiam stimulis triginta dies . 
I , arcesse homines qui illunc ad me deferant . 
Quot sunt satis ? 
Proinde ut insanire uideo , quattuor , nihilo minus . 
Iam hic erunt . 
Adserua tu istunc , medice . 
Immo ibo domum , ut parentur quibu paratis opus est . 
Tu seruos iube hunc ad me ferant . 
Iam ego illic faxo erit . 
Abeo . 
Vale . 
Abiit socerus , abit medicus . 
Nunc solus sum . 
Pro Iuppiter ! 
quid illuc est quod med hisce homines insanire praedicant ? 
nam equidem , postquam gnatus sum , numquam aegrotaui unum diem neque ego insanio neque pugnas neque ego litis coepio . 
Saluos saluos alios uideo , noui ego homines , adloquor . 
An illi perperam insanire me aiunt , ipsi insaniunt ? 
quid ego nunc faciam ? 
domum ire cupio : uxor non sinit ; huc autem nemo intromittit . 
Nimi prouentum est nequiter . 
Hic ero usque ; ad noctem saltem , credo , intromittar domum . 
Spectamen bono seruo id est , qui rem erilem procurat , uidet , conlocat cogitatque , ut apsente ero rem eri diligenter tutetur quam si ipse adsit aut rectius . 
Tergum quam gulam , crura quam uentrem oportet potiora esse quoi cor modeste situmst . 
Recordetur id , qui nihili sunt , quid eis preti detur ab suis eris , ignauis , inprobis uiris : uerbera , compedes , molae , lassitudo , fames , frigu durum , haec pretia sunt ignauiae . 
Id ego male malum metuo : propterea bonum esse certumst potius quam malum ; nam magi multo patior faciliu uerba : uerbera ego odi , nimioque edo lubentius molitum quam molitum praehibeo . 
Propterea eri imperium exsequor , bene et sedate seruo id ; atque id mihi prodest . 
Alii sei ita ut in rem esse ducunt sint , ego ita ero ut me esse oportet ; metum id mihi adhibeam , culpam apstineam , ero ut omnibus in locis sim praesto : serui qui quom culpa carent metuont i solent esse eris utibiles . 
Nam illi qui nil metuont , postquam malum promeritumque ei metuont . 
Metuam hau multum . 
Prope est quando ceruso faciam pretium exsoluet . 
Eo ego exemplo seruio , tergo ut in rem esse arbitror . 
Postquam in tabernam uassa et seruos conlocaui , ut iusserat , ita uenio aduorsum . 
Nunc fores pultabo , adesse ut me sciat , neque utrum ex hoc saltu damni saluom ut educam foras . 
Sed metuo ne sero ueniam depugnato proelio . 
Per ego uobis deos atque homines dico ut imperium meum sapienter habeatis curae , quae imperaui atque impero : facite illic homo iam in medicinam ablatus sublimis siet , nisi quidem uos uostra crura aut latera nihili penditis . 
Caue quisquam quod illic minitetur uostrum flocci fecerit . 
Quid statis ? 
quid dubitatis ? 
iam sublimem raptum oportuit . 
Ego ibo ad medicum : praesto ero illi , quom uenietis . 
Occidi ! 
quid hoc est negoti ? 
quid illisce homines ad me currunt , opsecro ? 
quid uoltis uos ? 
quid quaeritatis ? 
quid me circumsistitis ? 
quo rapitis me ? 
quo fertis me ? 
perii , opsecro uostram fidem , Epidamnienses , subuenite , ciues ! 
quin me mittitis ? 
Pro di inmortales ! 
opsecro , quid ego oculis aspicio meis ? 
erum meum indignissume nescioqui sublimem ferunt . 
Ecquis suppetias mi audet ferre ? 
Ego , ere , audacissume . 
O facinus indignum et malum , Epidamnii ciues , erum meum hic in pacato oppido luci deripier in uia , qui liber ad uos uenerit ! 
mittite istunc . 
Opsecro te , quisquis es , operam mihi ut des neu sinas in me insignite fieri tantam iniuriam . 
Immo et operam dabo et defendam et subuenibo sedulo . 
Numquam te patiar perire , me perirest aequius . 
Eripe oculum istic , ab umero qui tenet , ere , te opsecro . 
Hisce ego iam sementem in ore faciam pugnosque opseram . 
Maxumo hodie malo hercle uostro istunc fertis . 
Mittite . 
Teneo ego huic oculum . 
Face ut oculi locus in capite appareat . 
Vos scelesti , uos rapaces , uos praedones ! 
Periimus ! 
opsecro hercle ! 
Mittite ergo . 
Quid me uobis tactiost ? 
pecte pugnis . 
Agite abite , fugite hinc in malam crucem . 
em tibi etiam ! 
quia postremus cedis , hoc praemi feres . 
Nimi bene ora commetaui atque ex mea sententia . 
Edepol , ere , ne tibi suppetias temperi adueni modo . 
At tibi di semper , adulescens , quisquis es , faciant bene . 
Nam apsque ted esset , hodie numquam ad solem occasum uiuerem . 
Ergo edepol , si recte facias , ere , med emittas manu . 
Liberem ego te ? 
Verum , quandoquidem , ere , te seruaui . 
Quid est ? 
adulescens , erras . 
Quid , erro ? 
Per Iouem adiuro patrem , med erum tuom non esse . 
Non taces ? 
Non mentior ; nec meu seruos numquam tale fecit quale tu mihi . 
Sic sine igitur , si tuom negas me esse , abire liberum . 
Mea quidem hercle caussa liber esto atque ito quo uoles . 
Nemp iubes ? 
Iubeo hercle , si quid imperi est in te mihi . 
Salue , mi patrone . 
" Quom tu liber es , Messenio , gaudeo " . 
Credo hercle uobis . 
Sed , patrone , te opsecro , ne minus imperes mihi quam quom tuos seruos fui . 
Apud ted habitabo et quando ibis , una tecum ibo domum . 
Minime . 
Nunc ibo in tabernam , uassa atque argentum tibi referam . 
Recte est opsignatum in uidulo marsuppium cum uiatico : id tibi iam huc adferam . 
Adfer strenue . 
Saluom tibi ita ut mihi dedisti reddibo . 
Hic me mane . 
Nimia mira mihi quidem hodie exorta sunt miris modis : alii me negant eum esse qui sum atque excludunt foras ; etiam hic seruom se meum esse aiebat quem ego emisi manu , [ uel ille qui se petere argentum modo , qui seruom se meum esse aiebat , med erum suom , quem ego modo emisi manu ] is ait se mihi adlaturum cum argento marsuppium : id si attulerit , dicam ut a me abeat liber quo uolet , ne tum , quando sanus factus sit , a me argentum petat . 
Socer et medicus me insanire aiebant . 
Quid sit mira sunt . 
Haec nihilo esse mihi uidentur setius quam somnia . 
Nunc ibo intro ad hanc meretricem , quamquam suscenset mihi , si possum exorare ut pallam reddat quam referam domum . 
Men hodie usquam conuenisse te , audax , audes dicere , postquam aduorsum mi imperaui ut huc uenires ? 
Quin modo erupui , homines qui ferebant te sublimem quattuor , apud hasce aedis . 
Tu clamabas deum fidem atque hominum omnium , quom ego accurro teque eripio ui , pugnando , ingratiis . 
Ob eam rem , quia te seruaui , me amisisti liberum . 
Quom argentum dixi me petere et uasa , tu quantum potest praecucurristi obuiam , ut quae fecisti infitias eas . 
Liberum ego te iussi abire ? 
Certo . 
Quin certissumumst mepte potius fieri seruom quam te umquam emittam manu . 
Si uoltis per oculos iurare , nihilo hercle ea caussa magis facietis ut ego hodie apstulerim pallam et spinter , pessumae . 
Pro di inmortales ! 
quid ego uideo ? 
Quid uides ? 
Speculum tuom . 
Quid negoti est ? 
Tuast imago . 
Tam consimilest quam potest . 
Pol profecto haud est dissimilis , meam quom formam noscito . 
O adulescens , salue , qui me seruauisti , quisquis es . 
Adulescens , quaeso hercle eloquere tuom mihi nomen , nisi piget . 
Non edepol ita promeruisti de me ut pigeat quae uelis opsequi . 
Mihi est Menaechmo nomen . 
Immo edepol mihi . 
Siculus sum Syracusanus . 
Ea domus et patria est mihi . 
Quid ego ex te audio ? 
Hoc quod res est . 
Noui equidem hunc : erus est meus . 
Egoquidem huiius seruos sum , sed med esse huiius credidi . 
Ego hunc censebam ted esse , huic etiam exhibui negotium . 
Quaeso ignoscas si quid stulte dixi atque inprudens tibi . 
Delirare mihi uidere : non commeministi semul te hodie mecum exire ex naui ? 
Enim uero aequom postulas . 
Tu erus es : tu seruom quaere . 
Tu salueto : tu uale . 
Hunc ego esse aio Menaechmum . 
At ego me . 
Quae haec fabulast ? 
Tu es Menaechmus ? 
Me esse dico , Moscho prognatum patre . 
Tun meo patre es prognatus ? 
Immo equidem , adulescens , meo ; tuom tibi neque occupare neque praeripere postulo . 
Di inmortales , spem insperatam date mihi quam suspico ! 
nam , nisi me animus fallit , hi sunt geminei germanei duo . 
Nam et patrem et patriam commemorant pariter quae fuerint sibi . 
Seuocabo erum . 
Menaechme . 
Quid uis ? 
Non ambos uolo , sed uter uostrorum est aduectus mecum naui . 
Non ego . 
At ego . 
Te uolo igitur . 
Huc concede . 
Concessi . 
Quid est ? 
Illic homo aut sycophanta aut geminus est frater tuos . 
Nam ego hominem hominis similiorem numquam uidi alterum . 
Neque aqua aquae nec lacte est lactis , crede mi , usquam similius quam hic tui est , tuque huiius autem ; poste eandem patriam ac patrem memorat . 
Meliust nos adire atque hunc percontarier . 
Hercle qui tu me admonuisti recte et habeo gratiam . 
Perge operam dare , opsecro hercle ; liber esto , si inuenis hunc meum fratrem esse . 
Spero . 
Et ego idem spero fore . 
Quid ais tu ? 
Menaechmum , opinor , te uocari dixeras . 
Ita uero . 
Huic item Menaechmo nomen est . 
In Sicilia te Syracusis natum esse dixisti : hic natust ibi . 
Moschum tibi patrem fuisse dixti : huic itidem fuit . 
Nunc operam potestis ambo mihi dare et uobis simul . 
Promeruisti ut ne quid ores quod uelis quin impetres . 
Tam quasi me emeris argento , liber seruibo tibi . 
Spes mihi est uos inuenturum fratres germanos duos geminos , una matre natos et patre uno uno die . 
Mira memoras . 
Vtinam ecficere quod pollicitus possies . 
Possum . 
Sed nunc agite uterque id quod rogabo dicite . 
Vbi lubet , roga : respondebo . 
Nil reticebo quod sciam . 
Est tibi nomen Menaechmo ? 
Fateor . 
Est itidem tibi ? 
Est . 
Patrem fuisse Moschum tibi ais ? 
Ita uero . 
Et mihi . 
Esne tu Syracusanus ? 
Certo . 
Quid tu ? 
Quippini ? 
Optume usque adhuc conueniunt signa . 
Porro operam date . 
Quid longissume meministi , dic mihi in patria tua ? 
Cum patre ut abii Tarentum ad mercatum , postea inter homines me deerrare a patre atque inde auehi . 
Iuppiter supreme , serua me ! 
Quid clamas ? 
quin taces ? 
quot eras annos gnatus quom te pater a patria auehit ? 
Septuennis : nam tunc dentes mihi cadebant primulum . 
Neque patrem numquam postilla uidi . 
Quid ? 
uos tum patri filii quot eratis ? 
Vt nunc maxume memini , duo . 
Vter eratis , tun an ille , maior ? 
Aeque ambo pares . 
Qui id potest ? 
Geminei ambo eramus . 
Di me seruatum uolunt . 
Si interpellas , ego tacebo . 
Potius taceo . 
Dic mihi : uno nomine ambo eratis ? 
Minime . 
Nam mihi hoc erat , quod nunc est , Menaechmo : illum tum uocabant Sosiclem . 
Signa adgnoui , contineri quin complectar non queo . 
Mi germane , gemine frater , salue . 
Ego sum Sosicles . 
Quo modo igitur post Menaechmo nomen est factum tibi ? 
Postquam ad nos renuntiatum est te et patrem esse mortuom , auo noster mutauit : quod tibi nomen est , fecit mihi . 
Credo ita esse factum ut dicis . 
Sed mihi hoc responde . 
Roga . 
Quid erat nomen nostrae matri ? 
Teuximarchae . 
Conuenit . 
O salue , insperate , annis multis post quem conspicor . 
Frater , et tu , quem ego multeis miserieis , laboribus usque adhuc quaesiui quemque ego esse inuentum gaudeo . 
Hoc erat quod haec te meretrix huius uocabat nomine : hunc censebat te esse , credo , quom uocat te ad prandium . 
Namque edepol iussi hic mihi hodie prandium appararier , clam meam uxorem , quoi pallam surrupui dudum domo , eam dedi huic . 
Hanc , dicis , frater , pallam quam ego habeo ? 
Haec east . 
Quo modo haec ad te peruenit ? 
Meretrix huc ad prandium me abduxit , me sibi dedisse aiebat . 
Prandi perbene , potaui atque accubui scortum , pallam et aurum hoc apstuli . 
Gaudeo edepol si quid propter me tibi euenit boni . 
Nam illa quom te ad se uocabat , memet esse credidit . 
Numquid me morare quin ego liber , ut iusti , siem ? 
Optumum atque aequissumum orat , frater : fac caussa mea . 
Liber esto . 
Quom tu es liber , gaudeo , Messenio . 
Sed meliorest opus auspicio , ut liber perpetuo siem . 
Quoniam haec euenere , frater , nostra ex sententia , in patriam redeamus ambo . 
Frater , faciam , ut tu uoles . 
Auctionem hic faciam et uendam quidquid est . 
Nunc interim eamus intro , frater . 
Fiat . 
Scitin quid ego uos rogo ? 
Quid ? 
Praeconium mi ut detis . 
Dabitur . 
Ergo nunciam uis conclamari auctionem ? 
Fore quidem dieseptumi . 
Auctio fiet Menaechmi mane sane septumi . 
Venibunt serui , supellex , fundi , aedes , omnia . 
Venibunt quiqui licebunt , praesenti pecunia . 
Venibit uxor quoque etiam , si quis emptor uenerit . 
Vix credo tota auctione capiet quinquagesies . 
Nunc , spectatores , ualete et nobis clare plaudite . 
