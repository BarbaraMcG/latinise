Cum studia saecularium litterarum magno desiderio fervere cognoscerem , ita ut multa pars hominum per ipsa se mundi prudentiam crederet adipisci , gravissimo sum , fateor , dolore permotus ut Scripturis divinis magistri publici deessent , cum mundani auctores celeberrima procul dubio traditione pollerent . 
nisus sum cum beatissimo Agapito papa urbis Romae ut , sicut apud Alexandriam multo tempore fuisse traditur institutum , nunc etiam in Nisibi civitate Syrorum Hebreis sedulo fertur exponi , collatis expensis in urbe Romana professos doctores scholae potius acciperent Christianae , unde et anima susciperet aeternam salutem et casto atque purissimo eloquio fidelium lingua comeretur . 
Sed cum per bella ferventia et turbulenta nimis in Italico regno certamina desiderium meum nullatenus valuisset impleri , quoniam non habet locum res pacis temporibus inquietis , ad hoc divina caritate probor esse compulsus , ut ad vicem magistri introductorios vobis libros istos Domino praestante conficerem ; per quos , sicut aestimo , et Scripturarum divinarum series et saecularium litterarum compendiosa notitia Domini munere panderetur - minus fortasse disertos , quoniam in eis non affectata eloquentia sed relatio necessaria reperitur ; utilitas vero inesse magna cognoscitur , quando per eos discitur unde et salus animae et saecularis eruditio provenire monstratur . 
in quibus non propriam doctrinam sed priscorum dicta commendo , quae posteris laudare fas est et praedicare gloriosum , quoniam quicquid de priscis sub laude Domini dicitur , odiosa iactantia non putatur . 
huc accedit quod magistrum gravem pateris , si frequenter interroges ; ad istos autem quotiens redire volueris , nulla asperitate morderis . 
Quapropter , dilectissimi fratres , indubitanter ascendamus ad divinam Scripturam per expositiones probabiles Patrum velut per quandam scalam visionis Iacob , ut eorum sensibus provecti ad contemplationem Domini efficaciter pervenire mereamur . 
ista est enim fortasse scala Iacob , per quam angeli ascendunt atque descendunt ; cui Dominus innititur , lassis porrigens manum et fessos ascendentium gressus sui contemplatione sustentans . 
quocirca , si placet , hunc debemus lections ordinem custodire , ut primum tyrones Christi , postquam psalmos didicerint , auctoritatem divinam in codicibus emendatis iugi exercitatione meditentur , donec illis fiat Domino praestante notissima , ne vitia librariorum impolitis mentibus inolescant ; quia difficile potest erui , quod memoriae sinbus radicatum constat infigi . 
Felix quidem anima , quae tanti muneris secretum memoriae sinibus Domino largiente condiderit ; sed multo felicior qui vias intellegentiae vitali indagatione cornoverit , eoque fit ut et humanas cogitationes a se navanter expellat et divinis eloquiis salubriter occupetur . 
multos enim nos vidisse retinemus , memoriae firmitate pollentes , de locis obscurissimis inquisitos exemplis tantum auctoritatis divinae solvisse propositas quaestiones , quoniam in alio libro clarius positum est , quod alibi dictum constat obscurius . 
testis est Paulus apostolus , qui ex maxima parte in epistula quae scribitur ad Hebreos Testamenti veteris scripturas novorum temporum perfectione dilucidat . 
Quapropter , carissimi fratres , postquam se milites Christi divina lectione compleverint , et frequenti meditatione firmati cognoscere coeperint loca librorum oportune nominata , tunc huius operis instituta quispiam fortasse non inaniter transit , ubi quae legenda sunt his duobus libris aptissime suis locis et breviter indicantur ; eoque provenit ut studiosi cognoscant , a quibus Latinis expositoribus singula quaeque declarata sunt . 
quod si aliquid in eisdem neglegenter dictum reperit , tunc quibus lingua nota est a Graecis explanatoribus quae sunt salubriter tractata perquirant , quatenus in schola Christi neglegentiae tepore sublato vitalis agnitio flammatis mentibus inquiratur . 
Ferunt itaque Scripturas divinas veteris novique Testamenti ab ipso principio usque ad finem Graeco sermone declarasse Clementem Alexandrinum cognomento Stromateum et Cyrillum eiusdem civitatis episcopum et Iohannem Chrysostomum , Gregotium et Basilium , necnon et alios studiosissimos viros quos Graecia facunda concelebrat . 
sed nos potius Latinos scriptores Domino iuvante sectamur , ut quoniam Italis scribimus , Romanos quoque expositores commodissime indicasse videamur . 
dulcius enim ab unoquoque suscipitur quod patrio sermone narratur , unde fieri potest ut per magistros agatur antiquos quod impleri non potuit per novellos . 
Quapropter tractatores vobis doctissimos indicasse sufficiet , quando ad tales misisse competens plenitudo probatur esse doctrinae ; nam et vobis erit quoque praestantius praesumpta nvitate non imbui sed priscorum fonte satiari . 
hinc consequitur ut otiose doceam et sine culpabili praesumptione vos instruam ; quod genus doctrinae et nobis arbitror esse proficuum , sic alios imbuere ut insidias calumniantium commodissime declinasse videamur . 
Habetis igitur in primo volumine antiqui saeculi magistros praesentes semperque paratissimos , qui non vos doceant tam suis linguis quam vestris potius oculis . 
moderamini ergo , studiosi fratres , sapienter desideria vestra , per ordinem quae sunt legenda discentes , imitantes scilicet eos qui corpoream habere desiderant sospitatem . 
nam qui sanari volunt , a medicis quaerunt quas escas primum , quas secunda refectione percipiant , ne tenuissimas vires debilium membrorum oneret potius quam reficiat confusa voracitas . 
In secundo vero libro de artibus ac disciplinis liberalium litterarum pauca libanda sunt ; ubi tamen minore periculo delinquitur , si quid salva fidei stabilitate peccetur . 
quicquid autem in Scripturis divinis de talibus rebus inventum fuerit , praecedenti notitia melius probatur intellegi . 
constat enim quasi in origine spiritalis sapientiae rerum istarum indicia fuisse seminata , quae postea doctores saecularium litterarum ad suas regulas prudentissime transtulerunt ; quod apto loco in expositione Psalterii fortasse probavimus . 
Quapropter Domino supplicantes , a quo venit omne quod expedit , legite precor assidue , recurrite diligenter , ; mater est enim intellegentiae frequens et intenta meditatio . 
nec me praeterit eloquentissimum Cassianum in quinto Collationum dixisse volumine quendam senem et simplicem de obscurissimo loco Scripturae divinae fuisse requisitum , eumque oratione creberrima superno lumine cognovisse , ut quod ante per humanos magistros non didicerat , subito divina inspiratione completus quaerentibus res difficillimas explanasset . 
simile est et illud sancti Augustini dictum , quod in libris de Doctrina Christiana commemorat , quendam famulum barbarum litteris imperitum orationibus crebris ita sibi traditum codicem subito legisse , quasi in schola fuerit longis meditationibus eruditus . 
de qua re sic ipse subsequens dicit : licet haec fuerint stupenda miracula , et omnia possibilia credentibus approbentur , non nos tamen debere talia frequenter expetere sed in usu communis doctrinae satius permanere , ne cum illa quae sunt supra nos audacter exquirimus , culpam temptationis contra praeceptum Domini potius incurrere videamur , dicentis in Deuteronomio : Non temptabis Dominum Deum tuum , et iterum in Evangelio ait : Generatio mala et adultera signum quaerit , et cetera . 
quapropter oremus ut nobis aperiantur illa quae clausa sunt , et ab studio legendi nullatenus abscidamur ; nam et David , cum esset in lege Domini iugiter occupatus , tamen clamavit ad Dominum , dicens Da mihi intellectum , ut discam mandata tua . 
tale est enim huius rei suavissimum donum , ut quanto plus accipitur , tanto amplius expetatur . 
Sed quamvis omnis Scriptura divina superna luce esplendeat , et in ea Spiritus sancti virtus evidenter irradiet , in Psalterio tamen et Prophetis et Epistulis Apostolorum maximum studium laboris impendi , quoniam mihi visi sunt profundiores abyssus commovere , et quasi arcem totius Scripturae divinae atque altitudinem gloriosissimam continere . 
quos ego cunctos novem codices auctoritatis divinae , ut senex potui , sub collatione priscorum codicum amicis ante me legentibus sedula lectione transivi ; ubi multum me laborasse Domino iuvante profiteor , quatenus nec eloquentiae modificatae deessem nec libros sacros temeraria praesumptione Iacerarem . 
Illud quoque credidimus commonendum , sanctum Hieronymum simplicium fratrum consideratione pellectum in Prophetarum praefatione dixisse , propter eos qui distinctiones non didicerant apud magistros saecularium litterarum colis et commatibus translationem suam , sicut hodie legitur , distinxisse . 
quod nos quoque tanti viri auctoritate commoniti sequendum esse iudicavimus , ut cetera distinctionibus ornentur . 
ista vero sufficiant simplicissimae lectioni , quae supradictus vir , sicut dictum est , ad vicem distinctionum colis et commatibus ordinavit , ne supra iudicium tanti viri vituperabili praesumptione venisse videamur . 
Reliquos vero codices , qui non sunt tali distinctione signati , notariis diligenti tamen cura sollicitis relegendos atque emendandos reliqui ; qui etsi non potuerint in totum orthographiae minutias custodire , emendationem tamen codicum antiquorum , ut opinor , adimplere modis omnibus festinabunt . 
habent enim scientiam notarum suarum , quae ex maxima parte hanc peritiam tangere atque ammonere noscuntur . 
sed ut error inolitus aliquatenus de medio tolleretur , factum est ut in sequenti libro de orthographiae regulis perstrictim pro captu ingenii nonnulla poneremus , ne praecipitanter emendantium impolita praesumptio posteris carpenda traderetur . 
paravi quoque quantos potui priscos orthographos inverire , per quos etsi non omnino correcti tamen ex magna parte meliorati esse videantur . 
orthographia siquidem apud Graecos plerumque sine ambiguitate probatur expressa ; inter Latinos vero sub ardua difficultate relicta monstratur , unde etiam modo studium magnum lectoris inquirit . 
Instituti operis ordine celebrato , nunc tempus est ut veniamus ad religiosae doctrinae saluberrimum decus , devotarum lumen animarum , caeleste donum et gaudium sine fine mansurum . 
quod , ut ego arbitror , duobus libris qui sequuntur est breviter intimatum . 
LIBER Primus Scripturarum divinarum codex est Octateuchus , qui initium illuminationis nostrae historica relatione fecit a Genesi . 
huius principia sanctus Basilius Attico sermone lucidavit , quem Eustathius , vir disertissimus , ita transtulit in Latinum ut ingenium doctissimi viri facundiae suae viribus aequiperasse videatur . 
qui usque ad hominis conditionem novem libros tetendit , ubi et caeli et terrae naturam , aeris et aquarum vel creaturarum paene omnium qualitates aperuit , ut quod in auctoritate brevitatis studio praetermissum est , tractatum latius minutissime atque clarissime disceretur . 
Nam et pater Augustinus , contra Manicheos duobus libris disputans , ita textum Genesis diligenter exposuit , ut paene nihil ibi relinquere probaretur ambiguum ; unde contigit ut nolens praestaret nobis heresis confutata quatenus , cum illa fortiter vincitur , catholici diligentius instruantur . 
quos libros in codice supradicti Basilii , ut opinor , forsitan competenter adiunximus , ut textus praedictae Genesis lucidius legentibus panderetur . 
Deinde sanctus Ambrosius , ut est planus atque suavissimus doctor , exinde sex libros eloquentiae suae more confecit , quos appellavit Exameron . 
De isdem principiis sanctus quoque Augustinus , disertus atque cautissimus disputator , duodecim volumina conscripsit , quae doctrinarum paene omnium decore vestivit . 
haec itaque vocavit de Genesi ad litteram ; qui quamvis de eadem re tractaverit , de qua beatus Basilius et sanctus Ambrosius celeberrima laude fulserunt , tamen , quod post disertos viros difficile contingere solet , opus suum longe in aliam summitatem Domino largiente perduxit . 
scripsit etiam contra Manicheum Faustum triginta tres libros , ubi et eius nequissimam pravitatem manifesta ratione convicit , et de libro Genesis iterum mirabiliter disputavit . 
pari quoque modo duos libros vir praedictus effecit , quibus titulum posuit Contra inimicum legis et prophetarum , ubi simili modo multa de legis divinae quaestionibus enodavit ; contra quos ita fervore pietatis incanduit , ut diligentius atque vivacius adversus eos dixerit quam contra hereses alias disputavit . 
in libris quoque Confessionum posterioribus tribus voluminbus de Genesis explanatione disseruit , confessus altitudinem rei quam totiens repetita expositione tractavit . 
quaestiones etiam quae in voluminibus sacris ardua difficultate poterant operiri , libris septem necessaria nimis et syllogistica probatione declarat , enisus magister optimus et vir acer ingenio ut quod ad salutem animarum constat esse concessum nequaquam indiscussum mortifera neglegentia linqueretur . 
Scripsit etiam de modis locutionum septem alios mirabiles libros , ubi et schemata saecularium litterarum et multas alias locutiones Scripturae divinae proprias , id est , quas communis usus non haberet , expressit , considerans ne compositionum novitate reperta legentis animus nonnullis offensionibus angeretur , simulque ut et illud ostenderet magister egregius , generales locutiones , hoc est schemata grammaticorum atque rethorum , exinde fuisse progressa , et aliquid tamen illis peculiariter esse derelictum , quod adhuc nemo doctorum saecularium praevaluit imitari . 
dicitur etiam et de septem diebus Genesis septem fecisse sermones , quos sedula cura perquirimus et invenire desideranter optamus . 
Item sanctus Ambrosius de Patriarchis septem libros edidit , qui multa loca veteris Testamenti factis quaestionibus suaviter enodavit . 
Sanctus etiam Hieronymus uno volumine de libro Geneseos Hebraicas solvit propositas quaestiones , quae per utriusque Testamenti Scripturas divinas tamquam linea uno calamo deducta parili nitore descendunt . 
haec a catholicis necessario perleguntur , quando tantis quaestionibus resolutis textus planissimus relinquitur et clara luce vulgatur . 
explanationes quoque Hebreorum nominum et locorum , quae ad magnam intellegentiae partem in librorum veterum auctoritate sunt positae , uno volumine sua nobis in Latinum interpretatione lucidavit . 
de novo quoque Testamento fecit alterum librum , ubi quaestiones ad eandem legem pertinentes diligentissimus doctor enodavit . 
Sanctus quoque Prosper sedula cura legendus est , qui tres libros totius auctoritatis divinae in centum quinquaginta tribus titulis comprehendit , ad instar piscium quos evangelica retia de huius saeculi tempestuosa profunditate traxerunt . 
Item in Octateucho eloquentissimae nimis omeliae sunt Origenis in codicibus tribus ; quem multorum quidem Patrum sententia designat hereticum , sanctus vero Hieronymus eius aliqua opuscula sermone disertissimo transtulit in Latinum . 
hunc licet tot Patrum impugnet auctoritas , praesenti tamen tempore et a Vigilio viro beatissimo papa denuo constat esse damnatum ; Theophilus autem Alexandrinae ecclesiae pontifex triginta quinque sensus eius heretica pravitate distortos catholica veritate convicit , necnon et Epiphanius Cyprius Salaminae ecclesiae multa eum detestatione persequitur , cum dolore maximo dicta ipsius iniquissima calliditate perversa pontificis auctoritate redarguens . 
sed quemadmodum legi debeat , in epistula quam scripsit ad Tranquillinum sanctus Hieronymus probabiliter indicavit , ut nec studiosos ab eius necessaria lectione removeat , nec iterum incautos praecipitet ad ruinam . 
quem quidam non immerito more anethi habendum esse dixerunt , qui dum sacrarum condiat pulmentaria litterarum , ipse tamen decoctus exsucatusque proicitur . 
de quo conclusive dictum est ; Ubi bene , nemo melius : ubi male , nemo peius ; , et ideo caute sapienterque legendus est , ut sic inde sucos saluberrimos assumamus , ne pariter eius venena perfidiae vitae nostrae contraria sorbeamus . 
cui et illud convenienter aptari potest quod Vergilius , dum Ennium legeret , a quodam quid faceret inquisitus respondit - ; Aurum in stercore quaero . 
; quapropter in operibus eiusdem Origenis , quantum transiens invenire praevalui , loca quae contra regulas Patrum dicta sunt achresimi repudiatione signavi , ut decipere non praevaleat qui tali signo in pravis sensibus cavendus esse monstratur . 
posteriores autem in toto dicunt eum esse fugiendum , propterea quia subtiliter decipit innocentes ; sed si adiutorio Domini adhibeatur cautela , nequeunt eius nocere venenosa . 
Reliqui etiam vobis praestante Domino , si legere volueritis , omelias praedicti Origenis , id est , in Genesi xvi , in Exodo xii , in Levitico xvi , in Numerorum xxviiii , in Deuteronomio sermones iiii in quibus est minuta nimis et suptilis expositio , in Hiesu Nave xxvi , in Iudicum viiii . 
in Ruth vero priscas explanationes nequaquam potui reperire , novellas autem virum religiosissimum presbyterum Bellatorem condere persuasi , qui multa de praeconiis huius feminae aliarumque subsequentium duobus libris copiosa laude celebravit ; quos libros expositionibus Origenis forsitan competenter adiunxi , ut explanatio totius codicis Octateuchi consummato termino clauderetur . 
Sed ut textus memorati Octateuchi quodam nobis compendio panderetur , in principiis librorum de universa serie lectionis titulos eis credidimus imprimendos , a maioribus nostris ordine currente descriptos , ut lector utiliter admonitus salubriter reddatur attentus , et facile unamquamque rem dum quaerit inveniat , quam sibi cognoscit breviter indicatam . 
In secundo vero Regum codice , quoniam continui textus expositionem reperire non potui , quaedam frusta disertissimorum virorum velut in uno quodam vestimento contexui , ut membratim possit adunata collectione cognosci , quod sub uno corpore nequaquam potuit inveniri . 
Primi siquidem voluminis quattuor omeelias Origenis inveni . 
De quo libro etiam beatus Augustinus , ad Simplicianum episcopum Mediolanensem scribens , sex solvit propositas quaestiones , quarum prima est de loco ubi ait Et insilivit spiritus Domini malus in Saul ; secunda vero quaestio est eiusdem libri , quomodo dictum sit Paenitet me quod ego constituerim regem Saul ; tertia quoque utrum spiritus immundus , qui erat in pythonissa , potuisset agere ut Samuhel a Saule videretur , ut cum ipso verba misceret ; quarta est de secundo libro Regum ubi ait Intravit rex David et sedit ante Dominum ; quinta est de tertio libro Regum , quod ait Helias O Domine , testis huius viduae cum qua ego habito apud ipsam , et tu male fecisti ut occideres filium eius ; sexta est in eodem libro de spiritu mendacii per quem deceptus est Achab rex . 
Invenimus etiam in secundo libro eiusdem sancti Augustini sermonem unum de Abessalon , qui patrem suum David ob regni cupiditatem decrevit extinguere . 
Repperi etiam de eodem codice beati Augustini tres opinatissimas quaestiones , quarum ante omnes est de primo libro Regum , ubi David pugnavit cum Golia ; secunda est tertii libri Kegum de Helia et vidua Sareptena ; tertia est de quarto libro Regum , ubi Heliseus fontem mortiferum benedixit . 
Nam et beatus Hieronymus ad Abundantium scribens obscurissimas tres alias exposuit quaestiones : quarum prima est cur David , qui ad expugnandum Saul cum Achis Allophylorum rege ultroneus veniebat , hominem qui eiusdem Saulis mortem postea nuntiavit occiderit ; secunda est cur David moriens praecepit filio suo Salomoni magistrum militiae suae Ioab interficere ; tertia vero quaestio est de Semei , qui fugienti David intolerabiles maledictionum iniurias missis etiam lapidibus irrogavit . 
In secundo quoque volumine codicis eiusdem Origenis unam repperi nihilominus omeliam . 
In tertio igitur libro antefati codicis sanctus Ambrosius Mediolanensis episcopus sermonem fecit de iudicio Salomonis ; de quo loco sanctus quoque Hieronymus dulcissima , sicuti solet , explanatione disseruit ; unde etiam et sanctum Augustinum disertissimum comperimus edidisse sermonem , ut miraculum tale relatum dignis constaret auctoribus . 
De quo libro etiam memoratus sanctus Hieronymus ad Vitalem scripsit episcopum quomodo Salomon et Achaz , cum essent in undecenis annorum curriculis constituti , filios genuisse dicantur , quod natura minime probatur habere communis . 
Nam et sanctus Augustinus in libro civitatis Dei septimo decimo , titulo iiii , dum inter alia de Regum temporibus facundissimus disputator eloquitur , canticum Annae dilucidavit ex ordine . 
In paralipomenon autem libro secundo unam tantum omeliam prolixam Origenis inveni . 
Quae tamen omnia in unius codicis corpore congregavi , ut in vicem commentorum ad libros ipsos pertinentia Domino praestante relegatis . 
cui codici puros etiam quaterniones adiunxi , ut quod de praefato opere adhuc repertum fuerit praedictis expositionibus aggregetur . 
In memoratis autem Paralipomenon libris duobus , quorum a Patribus magna praedicatur utilitas , qui rerum gestarum notitiam breviter quidem sed plenissime continere noscuntur , quoniam titulos antiquos non repperi , ad praecedentium similitudinem locis singulis , ut aestimo , consequenter impressi , ut qualicumque obsequio sermonis devotionis nostrae qualitas potuisset agnosci . 
Ex omni igitur Prophetarum codice quinto sanctus Hieronymus primum adnotationes faciens propter tyrones et parvulos competenter eos et breviter explanavit ; quas vobis in adnotato nuper codice Domino praestante dereliqui . 
in quo botrionum formulae ex ipsis adnotationibus forsitan competenter appositae sunt , quatenus vinea Domini caelesti ubertate completa suavissimos fructus intulisse videatur . 
maturis autem et aliqua iam meditatione valentibus supradictus vir alias copiosas atque planissimas expositiones Christo Domino largiente profudit ; qui Prophetarum abstrusos et latebrosos sermones modo per varietates translationum , modo resolutis enigmatum nodis ita facit intellegi , ut magnum arcanum caelestis Regis humanis sensibus pius doctor aperiat . 
Nam Esaiam , qui aperte referendo Christi ecclesiaeque mysteria ; non tam propheta quam evangelista dicendus est ; , decem et octo libris mirabiliter supradictus sanctus Hieronymus explanavit . 
Hieremiam vero , qui ; civitatis suae ruinas quadruplici flevit alfabeto ; , quadraginta quinque omeliis Attico sermone Origenes exposuit ; ex quibus xiiii translatas inveni vobisque dereliqui . 
quem etiam sanctus Hieronymus viginti libris commentatus esse monstratur ; ex quibus sex tantum nos potuimus invenire , residuos vero adhuc Domino iuvante perquirimus . 
Ezechielem vero , cuius in Hebreo sermo ; nec omnino disertus nec ammodum rusticus est ; , xiiii libris sanctus Hieronymus explanavit ; idemque Danihel qui , licet apud Hebreos nequaquam prophetico choro recipitur , sed inter eos adnumeratur qui Agiographa conscripserunt , tribus libris a supra memorato sancto Hieronymo noscitur explanatus . 
Residuos vero xii Prophetas , quos sermo vulgus propter brevitatem librorum suorum Minores appellat , xx libris supradictus sanctus Hieronymus commentatus esse dinoscitur , id est : Osee libris tribus , Abdiam libro uno , Amos libris tribus , Iohel libro uno , Ionam libro uno , Naum libro uno , Abbacum libris duobus , Sofoniam libro uno , Aggeum libro uno , Zachariam libris tribus , Micheam libris duobus , Malachiam libro uno . 
de quibus ut nihil linqueretur ambiguum , nomina quoque eorum quemadmodum Latina lingua intellegi debeant , etymologiis propriis pulcherrimo decore patefecit . 
sic nobis ager Dominicus , quasi quibusdam laboriosis mercennariis exaratus et caelesti rore complutus , spiritales fructus Domino largiente concessit . 
Dicitur etiam et sanctum Ambrosium Prophetarum commenta eloquii soliti dulcedine confecisse ; quae tamen adhuc nullatenus potui reperire . 
quae vobis magno studio quaerenda derelinquo , ut expositio multiplicata peritorum copiosam vobis doctrinam et animae felicissimam conferat sospitatem . 
Sequitur Psalterii codex tertius , qui nobis primus est in commentorum labore , sed bis binum locum tenet in ordine . 
hunc in quibusdam psalmis et beatus Hilarius et beatus Ambrosius et beatus Hieronymus , in omnibus tamen beatus Augustinus studiose nimis latiusque tractavit ; ex quibus iam duas decadas Domino praestante collegi . 
A quo , ut fieri solet , mutuans lumen de lumine , aliqua de ipso Domino largiente conscripsi , ut illud in me dictum Mantuani vatis veraciter impleretur ; Et argutos inter strepere anser olores ; - ubi nullam causam digressiva relatione miscuimus , sed in vicem annotationum breviter de singulis locis diximus , quod textus ipsius qualitas expetebat . 
quem si aliquis dignatus fuerit post tales viros fortasse relegere , cognoscet , sicut et alii Patres sententia indubitata dixerunt , de Scripturis divinis emanasse quod doctores saecularium litterarum ad sua studia postea transtulerunt . 
quae nos , ut se locus attulit , Domino iuvante quantum valuimus ( ni fallor ) ostendimus . 
Legendus est etiam libellus Athanasii , Alexandrinae civitatis episcopi , quem Marcellino post aegritudinem in locum refectionis dulcissimae destinavit , qui inscribitur de libro Psalmorum ; ubi diversa commonens virtutem operis ipsius munitissima discussione patefecit , diversos hominum casus cum suis remediis suaviter introducens . 
Psalterium est enim quaedam caelestis sphera stellis densa micantibus , et , ut ita dixerim , quidam pavo pulcherrimus qui velut oculorum orbibus et colorum multiplici et decora varietate depingitur ; paradisus quin etiam animarum , poma continens innumera quibus suaviter mens humana saginata pinguescat . 
Quod tamen psalmorum corpus universum et in tribus codicibus per quinquagenos psalmos iudicavimus conscribendum , ut iubelei anni quantitas triplicata sanctae Trinitatis votiva nobis remissionis beneficia nuntiaret , et , quoniam unus codex onerosus quibusdam fratribus poterat inveniri , tali distributione completa spem pretiosae salutis acciperent , et multi compendia lectionis praestante Domino salubriter invenirent . 
habeat ergo bibliotheca vestra unum ex eis codicem , ad quem recurratis si vos mendositas fortassis offenderit ; fratrum vero curiositas partibus se expleat distributis . 
Quartus codex est Salomonis , cuius primum librum qui appellatur ProVia quadrifaria repperi divisione partitum ; de quibus partibus in prologo eiusdem voluminis aestimavi aliqua commonenda , ut eius intentio praedictis complexionibus breviter innotescat . 
In quo libro Didymum expositorem in Graeca lingua repperimus , qui ab amico nostro viro disertissimo Epiphanio in Latinum sermonem diligentissime Domino iuvante translatus est . 
quem Didymum , quamvis carne caecum , merito beatus Antonius pater monachorum prophetali lumine vocavit videntem , quando perspicuo corde conspexit quod corporeis aspectibus non valet intueri . 
mirum est enim dicere quantis disciplinis atque artibus audiendo imbutus fuerit , qui ipsos quoque apices litterarum privatus carnali lumine nequibat inspicere . 
quod mihi paene impossibile , fateor , videbatur esse cum legerem , nisi de partibus Asiae quendam ad nos venire Eusebium nomine contigisset , qui se infantem quinque annorum sic caecatum esse narrabat , ut sinistrum eius oculum fuisse excavatum orbis profundissimus indicaret ; dexter vero globus vitreo colore confusus sine videndi gratia infructuosis nisibus volvebatur . 
hic tantos auctores , tantos libros in memoriae suae bibliotheca condiderat , ut legentes probabiliter ammoneret in qua parte codicis quod praedixerat invenirent . 
disciplinas omnes et animo retinebat et expositione planissima lucidabat . 
commonuit etiam tabernaculum templumque Domini ad instar caeli fuisse formatum ; quae depicta subtiliter lineamentis propriis in pandecte Latino corporis grandioris competenter aptavi . 
de veste quoque sacerdotali plurima Domini sacramenta texebat , asserens nihil otiose positum quod non alicuius rei pulcherrimam portaret imaginem ; haec etiam Ioseppum , Origenem et Hieronymum commemorasse in suis opusculis asserebat . 
quid plura ? 
fecit credi de Didymo , quem suo praesentabat exemplo . 
cuius etiam instructione commonitus multos codices antiquos repperi , qui apud me habebantur incogniti : quem tamen adhuc Novatianae pravitatis errore detentum , misericordia Domini suffragante rectae fidei credimus illuminatione complendum , ut quem Scripturas suas animo fecit discere , iubeat catholicae fidei integritate pollere . 
Secundus vero liber Salomonis , qui appellatur Ecclesiastes , a beato Hieronymo potenter expositus est ; quem Latino sermone nuncupat Contionatorem , quod loquatur ad populum et sermo eius non specialiter ad unum sed ad universos generaliter dirigatur . 
Ecclesiastes autem noster est Dominus Christus , qui medio pariete destructo inimicitias carnis evacuans fecit utrumque unum . 
hic super omnia sequenda dicit iussa divina , cuncta mundi istius vanitatem vanitantium esse commemorans . 
de quo libro et Victorinus , ex oratore episcopus , nonnulla disseruit . 
In Cantico Canticorum duabus omeliis expositionem Origenis idem sanctus Hieronymus , Latinae linguae multiplicator egregius , sua nobis ut consuevit probabili translatione prospexit . 
quos item Rufinus interpres eloquentissimus adiectis quibusdam locis , usque ad illud praeceptum quod ait Capite nobis vulpes pusillas exterminantes vineas , tribus libris latius explanavit . 
post quos Epiphanius antistes Cyprius totum librum Graeco sermone uno volumine sub brevitate complexus est . 
hunc nos ut alios in Latinam linguam per amicum nostrum virum disertissimum Epiphanium fecimus Domino iuvante transferri . 
quapropter praedicti libri diligentissimos expositores sub uno codice comprehendi , ut simul omnes legentibus offerantur qui tractatores unius voluminis extiterunt . 
unde etiam et sanctus Ambrosius in libro tertio Patriarcharum , ubi de persona Isaac loquitur , multa salubriter luculenterque disseruit . 
Saepe dictus autem pater Hieronymus asserit Sapientiae librum non a Salomone , ut usus habet , sed a Philone doctissimo quodam Iudaeo fuisse conscriptum ; quem pseudographum praenotavit , propterea quod usurpationem nominis portat alterius . 
cuius voluminis expositionem presbyter Bellator octo libris se assumpsisse testatus est ; quem cum aliis opusculis eius pariter sustinemus . 
de quo et pater Augustinus et sanctus Ambrosius omeliarum nomine nonulla dixerunt : dictio nimis suavissima et re vera nominis sui dignitate resplendens . 
Ecclesiasticum vero librum supradictus Hieronymus Iesu filii Sirac esse commemorat , qui Congregator Latino potest sermone vocitari . 
sed inter Ecclesiasten et Ecclesiasticum istam Patres posuere distantiam , quod Ecclesiastes ad Christum Dominum solummodo debet referri ; Ecclcsiasticus vero cuicumque iusto praedicatori potest absolute congruere , qui ecclesiam Domini sanctissimis solet monitis congregare . 
quod librum utique praesentem fecisse manifestum est , quem propter excellentiam virtutum sliarum panaretum appellat , id est virtutum omnium capacem ; cuius tanta claritas tantaque latinitas est , ut sibi textus ipse commenta sint ; atque utinam quam cito mente capitur , tam facile actuum qualitate reddatur . 
Quibus libris iuvante Domino capitula insignire curavimus , ne in tam necessaria lectione , ut saepe dictum est , confusa tyronis novitas linqueretur . 
Sequitur Agiographorum codex sextus , habens libros octo , qui in capite suo continet Iob , praeclarum patientiae gloriosumque documentum . 
quem labore beati Hieronymi Latina lingua , sicut et alia multa , cautissime translatum expositumque promeruit ; cuius explanationibus actum est ut , sicut Dominus de ipso testari dignatus est , inculpabiliter cuncta locutus fuisse doceatur . 
Quanta enim liber ille continet suavia sacramenta verborum , sicut beatus Hieronymus dicit in epistula quam dirigit ad Paulinum : ; Prosa incipit , versu labitur , pedestri sermone finitur , omnaque legis dialecticae propositione , assumptione , confirmatione , conclusione determinat . 
; quod si ita est , - nec aliter esse potest quam quod tanti viri celebrat auctoritas , - ubi sunt qui dicunt artem dialecticam ab Scripturis sanctissimis non coepisse ? 
Singula in eo verba plena sunt enigmatibus , propositionibus et quaestionibus sacris ; et , ut de ceteris sileam , resurrectionem carnis sic prophetat , ut nullus de ea vel manifestius vel cautius aliquid scripsisse videatur . 
sic enim ait : ; Scio quod Redemptor meus vivat , et in novissimo de terra surrecturus sim . 
et rursus circumdabor pelle mea , et in carne mea videbo Deum ; quem visurus sum ego ipse , et oculi mei conspecturi sunt et non alius . 
reposita est haec spes mea in sinu meo . 
; Sanctus quoque Augustinus , in eodem libro annotationes faciens , eum solita curiositate tractavit . 
quidam etiam est anonymus , ex cuius stilo beatum esse suspicamur Hilarium , qui commenta libri ipsius conscripsit in ordinem ; quae si legatis attonite , poterunt vos diligcnter instruere . 
magnus plane liber Iob et in solamen humani generis utilitatemque conscriptus , quando sanctus vir tanta et talia pertulisse monstratus est , ut levia sibi unusquisque peccator faciat , quaecumque se sustinere cognoscit . 
Tobi autem in libris v , Hester in libris vi , Iudith in libris vii et Machabaeorum in libris x expositio in Latinum is sermonem praedicti Bellatoris presbyteri , ut praevalet , labore collecta est . 
Quorum tamen librorum titulos sub brevitate collegi , quando instructionis non minimum creditur esse compendium , res fusas latissime paucis sermonibus indicare ; his enim remediis lectoris aminus introductus saluberrimam Scripturarum seriem provocatus excurrit . 
sed eos , licet historici sint et planissima relatione fundantur , tamen propter virtutes excellentissimas morum conscriptos esse cognoscite , ut patientiam , ut spem , ut caritatem , ut etiam in feminis fortitudinem , ut pro Deo contemptam praesentis saeculi vitam , vel cetera quae illic virtutum genera Domino praestante floruerunt , nostris animis competenter infunderent . 
In Hesdrae vero libris duobus Graeco sermone singulas omelias expositas Origenis inveni , quae eiusdem religiosi viri Bellatoris iabore translatae sunt . 
nam et sanctus Ambrosius in libro Patriarcharum , ubi de persona Ioseph loquitur , secundum librum Machabaeorum exempli causa commemorat cuius maximam partem ad demonstrandam tolerantiam eloquentiae suae dulcissimo liquore patefecit . 
libri vero Machabaeorum a supradicto amico nostro Bellatore sedula expositione Domino iuvante confecti sunt , ne tam magna lectio inexplanata forsitan linqueretur , quae nobis tot virtutum exempla declaravit . 
Septimus igitur codex Scripturae divinae , qui est novi Testamenti primus , nobisque dedit adorabile principium ac vitale remedium , quattuor evangelistarum supernaluce Hieronymus diligenti cura disseruit ; quae in uno volumine comprehendi , ne legentis intentio divisis codicibus tardaretur . 
Mattheum beatus Hieronymus iterum bis binis libris exposuit , quem etiam sanctus Hilarius uno volumine declaravit , de quo et Victorinus , ex oratore episcopus , nonnulla disseruit . 
Lucam sanctus Ambrosius mirabiliter explanavit . 
Iohannem beatus Augustinus copiosa et insigni expositione lucidavit , qui etiam de concordia Evangelistarum quattuor libros subtilissima nimis et necessaria disputatione complexus est . 
Eusebius quoque Caesariensis Canones evangelicos compendiosa brevitate collegit , ut in quibus locis communia dicunt , in quibus propria tangunt , verissima distinctione monstraret ; ubi quanta est plenitudo fidei , tanto floret et diversorum tractantium doctrina mirabilis . 
Octavus codex canonicas epistulas continet Apostolorum . 
sed in epistulis tredecim sancti Pauli annotationes conscriptas in ipso initio meae lectionis inveni , quae in cunctorum manibus ita celebres habebantur , ut eas a sancto Gelasio , papa urbis Romae , doctissimi viri studio dicerent fuisse conscriptas : quod solent facere qui res vitiosas cupiunt gloriosi nominis auctoritate defendere . 
sed nobis ex praecedentibus lectionibus diligenti retractatione patuerunt suptilissimas quidem esse ac brevissimas dictiones , sed Pelagiani erroris venena illic esse seminata ; et ut procul a vobis fieret error hereticus , primam epistulam ad Romanos qua potui curiositate purgavi , reliquas in chartacio codice conscriptas vobis emendandas reliqui . 
quod facile subiacebit , quando praecedenti exemplo audacior redditur sequentis imitatio . 
Sed inter has soliicitudines graviter aestuatus , quendam anonymum codicem subnotatum divina repperi provisione collatum , qui tredecim epistulas sancti Pauli non ignobili annotatione tractavit . 
hic diligenter excursus secundum vobis ac securum genus commentorum Domino largiente praestabit . 
Ad Hebreos vero epistulam quam sanctus Iohannes Constantinopolitanus episcopus triginta quattuor omelias Attico sermone tractavit , Mutianum virum disertissimum transferre fecimus in Latinum , ne epistularum ordo continuus indecoro termino subito rumperetur . 
In epistulis autem canonicis Clemens Alexandrinus pxesbyter , qui et Stromatheus vocatur , - - id est , in epistula sancti Petri prima , sancti Iohannis prima et secunda , et Iacobi , - - quaedam Attico sermone declaravit ; ubi multa quidem suptiliter , sed aliqua incaute locutus est . 
quae nos ita transferri fecimus in Latinum , ut exclusis quibusdam offendiculis purificata doctrina eius securior potuisset auriri . 
Sanctus quoque Augustinus epistulam Iacobi apostoli solita diligentiae suae curiositate tractavit ; quam vobis in membranacio codice scriptam reliqui . 
Sed cum de reliquis canonicis epistulis magna nos cogitatio fatigaret , subito nobis codex Didymi Graeco stilo conscriptus in exposirionem septem canonicarum epistularum Domino largiente concessus est ; qui ab Epiphanio , viro disertissimo , Divinitate iuvante translatus est . 
In epistula vero prima beati Iohannis sanctus Augustinus decem sermonibus multa et mirabiliter de caritate disseruit . 
Tertium vero codicem repperi epistularum sancti Pauli , qui a nonnullis beati Hieronymi annotationes brevissimas dicitur continere ; quem vobis pariter Christo largiente dereliqui . 
Post haec vero tria paria quae diximus commentorum , Petrus abbas Tripolitanae provinciae sancti Pauli epistulas exemplis opusculorum beati Augustini subnotasse narratur , ut per os alienum sui cordis declararet arcanum ; quae ita locis singulis competenter aptavit , ut hoc magis studio beati Augustini credas esse perfectum . 
mirum est enim sic alterum ex altero dilucidasse , ut nulla verborum suorum adiectione permixta desiderium cordis proprii complesse videatur . 
qui vobis inter alios codices divina gratia suffragante de Africana parte mittendus est . 
Sic totus ordo epistularum canonicarum tam sancti Pauli quam diversorum apostolorum Domini favore completus est . 
dicitur enim et beatum Ambrosium subnotatum codicem epistularum omnium sancti Pauli reliquisse suavissima expositione completum ; quem tamen adhuc invenre non potui , sed diligenti cura perquiro . 
Dictae sunt igitur annotationes epistularum a nonnullis breviter comprehensae . 
nunc per ordinem dicamus , sicut et in Prophetis factum est , qui eas latius exponere maluerunt ; ut iliud datum inchoantibus , hoc reservatum vldeatur esse erfectis . 
Sancti Pauli prima omnium et ammirabilior destinata cognoscitur ad Romanos , quam Origenes viginti libris Graeco sermone declaravit ; quos tamen supradictus Rufinus in decem libris redigens adhuc copiose transtulit in Latinum . 
sanctus vero Augustinus ipsam epistulam inchoaverat exponendam ; in cuius tantum salutatione unum librum se profudisse commemorat , et , ut eius verbis utar , ; operis ipsius magnitudine ac labore deterritus in alia faciliora deflexus ; est . 
qui etiam scribens ad Simplicianum , episcopum Mediolanensem , sublimes et exquisitas de eadem epistula tractavit aliquas quaestiones ; quas nos praedicto codici iudicavimus inserendas ne , dum expositio divisa quaeritur , legentis intentio noxie differatur . 
Ad Galatas autem idem sanctus Augustinus latius explanavit , de qua et sanctus Hieronymus tribus libris expositionem tetendit . 
idem pater Hieronymus aliis tribus libris epistulam ad Ephesios diligenter aperuit . 
ad Titum quoque expositionem uno volumine comprehendit . 
ad Philemonem etiam uno libro patefecit . 
Residuas vero epistulas sancti Pauli - id est , ad Corinthios duas , ad Thessalonicenses duas , ad Colosenses unam , ad Timotheum duas - - sanctus Hieronymus dicitur explanasse ; unde multa pars scientiae tribuitur , cum provenerit ignorantibus nosse quod quaerant . 
quas tamen continuo de diversis partibus , ubi direximus inquirendas , suscepturos nos esse Domini miseratione confidimus , et ideo studiose sustinere debemus , quod nobis transmittendum esse cognovimus ; eoque fiat ut si cuicumque vestrum antequam veniant aliquid eorum fortassis occurrerit , studeat diligenti cura transcribere et praedictis expositoribus aggregare , quatenus iuvante Domino et labore vestro monasterii bibliotheca proficiat , quibus tanta noscuntur esse praeparata . 
quod si forsitan senectus nostra , priusquam haec compleantur , iussione Domini cum remissione peccatorum , sicut vos orare deprecor , votivo fine transiverit , ad vos , ut credere dignum est , quandoque res sperata perveniet . 
Commemoratas tamen epistulas a Iohanne Chrysostomo expositas Attico sermone in suprascripto octavo armario dereliqui , ubi sunt Graeci codices congregati ; ut si Latina non potuerint latiora commenta procurari , de istis subinde transferatur quod plenissimam poterit praestare notitiam , quatenus in omnibus LXX uno libris canonicis , sicut a sancto patre Augustino noscitur comprehensum , antiquorum expositiones Domino largiente , velut spiritalia poma Paradisi , sumenda vestris epulis offerantur . 
Quod si in his quae dicta sunt aliqua fortasse loca dubia sunt relicta , nec explanatione plenissima satisfacere potuerunt , nequaquam vobis modernos expositores interdico ; caute tamen quaerendos esse catholicos , quoniam accessu temporum multis noviter gratia divinitatis infunditur , quae forsitan priscis doctoribus celata monstratur . 
Nonus igitur codex Actus Apostolorum et Apocalypsin noscitur continere , quoniam et haec quoque Apocalypsis , id est Revelatio , probatur Iohannis apostoli . 
sed in Actibus Apostolorum sancti Iohannis , episcopi Constantinopolitani , in Graeco sermone commenta repperimus ; quae amici nostri in duobus codicibus lv omeliis iuvante Domino transtulerunt . 
Apocalypsis vero , quae studiose legentium animos ad supernam contemplationem deducit , et facit mente cernere quod angeli videndo beati sunt , sancti Hieronymi expositione conspicua est . 
de quo libro et Victorinus saepe dictus episcopus difficilia breviter quaedam loca tractavit . 
Vigilius quoque , Afer antistes , de mille annorum intellegentia quae praedicta Apocalypsi continetur , unde magna quaestio nonnullis oboritur , plenissima et diligenti naratione disseruit . 
Ticonius etiam Donatista in eodem volumine quaedam non respuenda subiunxit , quaedam vero venenosi dogmatis sui fecilenta permiscuit ; cui tantum in bonis dictis chresimon , in malis achriston quantum transiens valui reperire , ut arbitror , competenter affixi . 
quod et vobis similiter in suspectis expositoribus facere suademus , ne lectoris animus fortasse turbetur nefandi dogmatis permixtione confusus . 
De quo volumine sanctus quoque Augustinus in libris Civitatis Dei plura praestantius et diligenter aperuit . 
nostris quoque temporibus Apocalypsis praedicta beati episcopi Primasii , antistitis Africani , studio minute ac diligenter quinque libris exposita est . 
quibus etiam liber unus Quid faciat hereticum cautissima disputatione subiunctus est : quae in templo Domini sacrata donaria sanctis altaribus offerantur . 
Sed quoniam diximus expositores , quantos vel invenire priscos potuimus , vel nuper per amicos nostros de Graeca lingua transferri vel nova cudi fecimus , nunc de sex modis intellegentiae aliquid disseramus , ut saepius illuc redeuntes pestiferos vitemus errores . 
Primum est post huius operis instituta ut ad introductores Scripturae divinae , quos postea repperimus , sollicita mente redeamus , id est Ticonium Donatistam , sanctum Augustinum de Doctrina Christiana , Adrianum , Eucherium et Iunilium ; quos sedula curiositate collegi , ut quibus erat similis intentio , in uno corpore adunati codices clauderentur ; qui modos elocutionum explanationis causa formantes per exemplorum diversas similitudines intellegi faciunt , quae prius clausa manserunt . 
Quod si ab introductoribus fortasse praetermissa sunt , tunc librorum expositores sedulo requiramus , et aperiri nobis incipiunt quae prius clausa manserunt . 
Deinde studiosissime legamus catholicos magistros , qui propositionibus factis solvunt obscurissimas quaestiones . 
Quinto per libros singulos atque epistulas diversorum Patrum loca praecipua , quae exempli causa commemorant , diligenti cura notanda sunt . 
ita fit ut diversorum catholicorum libri commodissime perlegantur , quando et intentiones suas decenter aperiunt et ex incidentibus apud illos quaestionibus nobis notitia magna praestatur . 
Postremo collocutio peritissimorum seniorum crebrius appetatur , quorum confabulatione subito quod non opinabamur advertimus , dum nobis studiose referunt quod longis aetatibus suis discere potuerunt . 
utile est enim per istos sex modos intellegentiae studiosa voluntate discurrere , potius quam irreligioso stupore torpere . 
Dicamus nunc quemammodum universalia sanctaque concilia fidei nostrae salutaria sacramenta solidaverint , ut ibi cognoscentes verae religionis arcanum pestiferos vitemus errores . 
primo loco Nicaena synodus legitur constituta ; deinde Constantinopolitana , tertia Ephesena prior , quarta Calchedonensis , quas merito sancta probat Ecclesia : quae tanta fidei nostrae lumina praestiterunt , ut in nullum perversitatis scopulum , si tamen protegente Domino custodimur , caecatis mentibus incidere debeamus . 
nam sanctissimi Patres , iniuriam rectae fidei non ferentes , regulas quoque ecclesiasticas ibidem statuere maluerunt , et inventores novarum heresum pertinaces divino gladio perculerunt , decernentes nullum ulterius debere novas incutere quaestiones , sed probatorum veterum auctoritate contentos sine dolo et perfidia decretis salubribus oboedire . 
sunt enim nonnulli qui putant esse laudabile , si quid contra antiquos sapiant et aliquid novi , unde periti videantur , inveniant . 
Calchedonensis autem synodi testis est codex Encyclius , qui eius reverentiam tanta laude concelebrat , ut sanctae auctoritati merito iudicet comparandam . 
quem codicem , id est totius orbis epistularum , a viro disertissimo Epiphanio fecimus in Latinum de Graeco sermone converti . 
Sed quoniam sacras litteras in novem codicibus cum introductoribus et paene cum omnibus Latinis expositoribus suis , ut datum est , Domino iuvante collegimus , nunc videamus quemadmodum lex divina tribus generibus divisionum a diversis Patribus fuerit intimata ; quam tamen veneranter et concorditer suscipit universarum Ecclesia regionum . 
Auctoritas divina secundum sanctum Hieronymum in Testamentis duobus ita dividitur , id est : In Vetus . 
In Lege , id est , in Genesim Exodum Leviticum Numerorum Deuteronomium . 
In Prophetis : Iesu Nave Iudicum Ruth Samuhel Esaias Hieremias Ezechiel Liber duodecim Prophetarum . 
In Agiographis : Iob David Salomon proverbia Ecclesiasticum Canticum Canticorum Verba Dierum , id est Paralipomenon Ezras Hester . 
In Novum . 
In Evangeliis : Mattheus Marcus Lucas lohannes . 
Epistulis Apostolorum : Pauli xiiii , Petri ii , Iohannis iii , Iacobi i , Iudae i . 
In Actibus Apostolorum . 
In Apocalypsin liber unus . 
Sciendum est plane sanctum Hieronymum ideo diversorum translationes legisse atque correxisse , eo quod auctoritati Hebraicae nequaquam eas perspiceret consonare . 
unde factum est ut omnes libros veteris Testamenti diligenti cura in Latinum sermonem de Hebreo fonte transfunderet , et ad viginti duarum litterarum modum qui apud Hebreos manet competenter adduceret , per quas omnis sapientia discitur et memoria dictorum in aevum scripta servatur . 
huic etiam adiecti sunt novi Testamenti libri viginti septem ; qui colliguntur simul quadraginta novem . 
cui numero adde omnipotentem et indivisibilem Trinitatem , per quam haec facta et propter quam ista praedicta sunt , et quinquagenarius numerus indubitanter efficitur , quia ad instar iubelei anni magna pietate beneficii debita relaxat et pure paenitenrium peccata dissolvit . 
Hunc autem pandectem propter copiam lectionis minutiore manu in senionibus quinquaginta tribus aestimavimus conscribendum , ut quod lectio copiosa tetendit scripturae densitas adunata contraheret . 
Meminisse autem debemus memoratum Hieronymum omnem translationem suam in auctoritate divina , sicut ipse testatur , propter simplicitatem fratrum colis et commatibus ordinasse ; ut qui distinctiones saecularium litterarum comprehendere minime potuerunt , hoc remedio suffulti inculpabiliter pronuntiarent sacratissimas lectiones . 
Scriptura divina secundum beatum Augustinum in Testamenta duo ita dividitur , id est in vetus et in novum . 
In Vetus . 
In Historia libri xxii , id est , Moysi libri v Iesu Nave liber i Iudicum liber i Ruth liber i Regum libri iiii Paralipomenon libri ii Iob liber i Tobi liber i Hester liber i Iudith liber i Esdrae libri ii Machabeorum libri ii . 
In Prophetis libri xxii : David Psalterium liber i Salomon libri iii Iesu fili Sirac libri ii Prophetas maiores iiii , id est , Esaias Hieremias Danihel Ezechiel , et minores xii , id est , Osee lohel Amos Abdias Ionas Micheas Naum Abbacuc Sofonias Zacharias Aggeus Malachim . 
In Novum . 
In Evangelia iiii , id est , secundum Mattheum , secundum Marcum , secundum Lucam , secundum Iohannem . 
In Epistulis Apostolorum , id est Pauli Apostoli ad Romanos i ad Corinthios ii ad Galatas i ad Ephesios i ad Philippenses i ad Thessalonicenses ii ad Colosenses i ad Timotheum ii ad Titum i ad Philemonem i ad Hebreos i Petri ii Iohannis iii Iudae i Iacobi i . 
In Actibus Apostolorum liber unus . 
In Apocalypsin liber unus . 
Beatus igitur Augustinus secundum praefatos novem codices , quos sancta meditatur Ecclesia , secundo libro de Doctrina Christiana Scripturas divinas lxxi librorum calculo comprehendit ; quibus cum sanctae Trinitatis addideris unitatem , fit totius librae competens et gloriosa perfectio . 
Scriptura sancta secundum antiquam translationem in Testamenta duo ita dividitur , id est : In Vetus . 
In Genesim Exodum Leviticum Numerorum Deuteronomium Iesu Nave Iudicum Ruth Regum libri iiii Paralipomenon libri ii Psalterii ( libri v Salomonis ) libri v , id est , ProVia Sapientiae Ecclesiasticum Ecclesiastes Canticum Canticorum Prophetas , id est , Esaias Hieremias Ezechiel Daninel Osee Amos Micheas Iohel Abdias Ionas Naum Abbacuc Sofonias Aggeus Zacharias Malachim , qui et Angelus Iob Tobi Hester Iudith Hesdrae ii Machabeorum ii . 
In Novum . 
Evangelia iiii , id est , Mattheus Marcus Lucas Iohannes Actus Apostolorum Epistulae Petri ad gentes Iacobi Iohannis ad Parthos Epistulae Pauli ad Romanos i ad Corinthios ii ad Galatas i ad Philippenses i ad Colosenses i ad Ephesios i ad Thessalonicenses ii ad Timotheum ii ad Titum ii ad Philemonem i Apocalypsin Iohannis . 
Tertia vero divisio est inter alias in codice grandiore littera clariore conscripto , qui habet quaterniones nonaginta quinque , in quo septuaginta interpretum translatio veteris Testamenti in libris quadraginta quattuor continetur ; cui subiuncti sunt novi Testamenti libri viginti sex , fiuntque simul libri septuaginta , in illo palmarum numero fortasse praesagati , quas in mansione Helim invenit populus Hebreorum . 
Hic textus multorum translatione variatus , sicut in prologo Psalterii positum est , patris Hieronymi diligenti cura emendatus compositusque relictus est , ubi nos omnia tria genera divisionum iudicavimus affigenda , ut inspecta diligenter atque tractata non impugnare sed invicem se potius exponere videantur . 
unde licet multi Patres , id est sanctus Hilarius , Pictaviensis urbis antistes , et Rufinus presbyter Aquileiensis et Epiphanius episcopus Cypri et synodus Nicaena ; et ; Calchedonensis non contraria dixerint sed diversa , omnes tamen per divisiones suas libros divinos sacramentis competentibus aptaverunt , sicut et in evangelistarum concordia probatur effectum , ubi una quidem fides est rerum et ratio diversa sermonum . 
Sed quoniam praedictus pater Augustinus in libro secundo memorati operis , id est de Doctrina Christiana , commonet ita dicens : ; Latini codices , id est veteris novique Testamenti , si necesse fuerit , Graecorum auctoritate corrigendi sunt , unde ad nos post Hebreum fontem translatio cuncta pervenit , ; ideoque vobis et Graecum pandectem reliqui comprehensum in libris septuaginta quinque , qui continet quaterniones , in armario supradicto octavo , ubi et alios Graecos diversis opusculis necessario congregavi , ne quid sanctissimae instructioni vestrae necessarium deesse videretur . 
qui numerus duobus miraculis consecratur ; nam et septuaginta quinque animae de terra Chanaan cum patriarcha Iacob fines Aegyptios intraverunt , et septuaginta quinque annorum Abraham fuit , quando promissionem Domini laetus accepit . 
Restat nunc ut dicere festinemus , quemadmodum in Scripturis divinis librariorum vitia corrigere debeamus . 
nam quid prodest multas transcurrere lectiones , et ea quae sunt probabiliter corrigenda nescire ? 
Vos igitur , qui divinarum et saecularium litterarum cognitione polletis , et scientia vobis est ab usu communi reperire quod dissonat , tali modo sacras percurrite lectiones ; a paucis enim doctisque faciendum est , quod simplici et minus eruditae congregationi noscitur esse praeparandum . 
quapropter prius introi1e diligenter , et sic scriptorum delicta corrigite , ne iuste arguamini si praecipitanter alios emendare temptetis ; istud enim genus emendationis , ut arbitror , valde pulcherrimum est et doctissimorum hominum negotium gloriosum . 
In primis igitur idiomata Scripturae divinae nulla praesumptione temeretis , ne cum ad intellectum communem quae dicta sunt trahere cupitis ( quod absit ) caelestium verborum puritas dissipetur . 
idiomata enim legis divinae dicuntur propriae locutiones , quas communis usus non habere cognoscitur , ut est illud : Secundum innocentiam manuum mearum , vel Devultu tuo iudicium meum prodeat - Auribus percipe lacrimas meas , et Effunditecoram illo corda vestra - Adhaesit anima mea post te - Multiplicasti locupletare eam - Ibi laetabimur in id ipsum , et Inclinavitex hoc in hoc - Misit Moysen servum suum , et Aaron quem elegit ipsum - Defecerunt oculi mei in eloquium tuum - Fiat manus tua ut salvum me faciat . 
haec et his similia , quae nimis probantur esse numerosa , licet communis usus refugiat , tamen ne dissipari liceat , auctoritas illa procul dubio sancta commendat . 
quod si ea latius nosse desideratis , legite sancti Augustini septem libros de Modis locutionum , quos fecit de quinque libris Moysi et uno Iesu Nave et altero Iudicum , et tunc de tali re poteritis abundantissima largitate satiari . 
in sequenti vero auctoritate vobis similia reperire copiosissime subiacebit . 
Hebrea vero quaedam nomina hominum vel locorum nulla declinatione frangatis ; servetur in eis linguae suae decora sinceritas . 
illas tantum litteras commutemus , quae vocabuli ipsius possunt exprimere qualitatem , quoniam interpretatione nominis sui unum quodque eorum magno sacramento rei alicuius constat appositum , ut est Seth , Enoch , Lamech , Noe , Sem Cham et Iafeth , Aaron , David et his similia . 
locorum autem nomina , ut est Sion , Choreb , Geon , Hermon vel his similia , pari devotione linquamus . 
Tertio res quae in bono et in malo ponuntur non sunt ullatenus temerandae , ut mons , leo , cedrus , catulus leonis , clamor , homo , fructus , calix , vitulus , pastor , thesaurus , vermis , canis , et his similia . 
nec illa nomina mutanda sunt , quae pro aliis nominibus apponuntur , ut : Satanas qui a recto calle discedit - manus lavare significat non esse participem - quod pedes pro actu ponuntur - quod frequenter expectationem pro spe ponit - semel pro incommutabili sententia denuntiatur - iurare Deum pro confirmare dicitur . 
ista enim ab expositoribus nobis aperienda desideremus ; non aliquid eorum sacrilega voluntate truncemus . 
Nec illa verba tangenda sunt , quae interdum contra artem quidem humanam posita reperiuntur , sed auctoritate multorum codicum vindicantur . 
corrumpi siquidem nequeunt , quae inspirante Domino dicta noscuntur , ut est : Obliti non sumus te , et illud Virisanguinum et dolosi - Fabricatus est templum , et Radeturcaput suum , et Inflabiturventrem pro inflabitur ventre - Viri viri si praevaricata fuerit uxor eius , et Imponentsuper altare omnia vasa eius in quibus ministrant in ipsis Terrain qua habitant in ea , et Protuleruntexploratores pavorem terrae quam exploraverant eam - De manu canis unicam meam , et Fluminaplaudebunt manibus in se - Tunc exultabunt omnia ligna silvarum . 
Et quoniam interdum casus generaque nominum vel temporum humanis regulis nequeunt convenire , sed tamen eorum usum ecclesiasticus consensus amplectitur , duorum vel trium priscorum emendatorumque codicum auctoritas inquiratur , - scriptum est enm In ore duorum vel trium stabit omne verbum , - et praesumi non liceat , quod divino vindicatur eloquio ; ut est in psalmo vigesimo primo Populo qui nascetur , quem fecit Dominus , et illud Evangelii Euntes docete omnes gentes , baptizantes eos in nomine Patris et Filii et Spiritus sancti , similiter et in centesimo quadragesimo tertio psalmo Beatus populus , cuius est Dominus Deus eorum , et his similia . 
Regulas igitur elocutionum Latinorum , id est quadrigam Messii , omnimodis non sequaris , ubi tamen priscorum codicum auctoritate convinceris ; expedit enim interdum praetermittere humanarum formulas dictionum , et divini magis eloquii custodire mensuram . 
in prosa caput versus heroici finemque non corrigas ; quinque longas totidemque breves non audeas improbare ; trocheum triplicem laudabilis neglectus abscondat . 
meotacismos et hiatus vocalium omrino derelinque , quoniam hic locum habere non possunt quae doctores litterarum liberalium regulariter custodire noscuntur . 
istud enim inter humanas dictiones convenit praecaveri ; in divinis autem eloquiis tales compositiones nullatenus accusantur . 
maneat ubique incorrupta locutio quae Deo placuisse cognoscitur , ita ut fulgore suo niteat , non humano desiderio carpienda subiaceat . 
haec enim et simplices suaviter instruit , et doctos pro sua reverentia decenter oblectat . 
Post superiorem igitur divisionem , ubi diximus idiomata legis divinae non esse tangenda , vel cetera quae sequuntur , locus ammonet more maiorum hanc quoque ponere subdivisionem , ut ad particulas partium distinctius venire debeamus . 
unde enim doctissimus Aristoteles Perihermenias suas ad liquidum perducere potuisset , nisi divisionum et subdivisionum iterumque particularium divisionum ordine custodito cuncta tractasset ? 
quem secuti nunc dicimus in quibus litteris sunt librariorum vitia corrigenda . 
In verbis quae accusativis et ablativis praepositionibus serviunt , situm motumque diligenter observa , quoniam librarii grammaticae artis expertes ibi maxime probantur errare ; nam si M litteram inconvenienter addas aut demas , dictio tota confusa est . 
casus vero nominum , exceptis monoptotis , declinationesque verborum quae defectiva non sunt , totasque partes orationis - - ubi tamen sacra non impugnat auctoritas - - considera diligenter , suisque locis aptata custodi , ne locutionis ordine permixto totum ( quod absit ) possideat indecora confusio . 
B pro V , V pro B , O pro U , N pro M contra orthographiae praecepta vitiose positas non relinquas ; aspirationem vero superfiuam deme aut adice competenter . 
casus nominum temporaque verborum , ubi tamen permitteris , custodi diligenter ; reperies enim frequenter in auctoritate consuetudini dissona , quae tibi non liceat immutare . 
sed in his emendatorum codicum servetur exemplum ; cetera vero quae sunt male praesumpta recorrige , quoniam antiquarii exinde potius probantur offendere , dum elocutioni Latinae linguae nesciunt servire disposite . 
A in fine ADVii non relinquas ; A iterum casui genitivo non subtrahas multa etiam respectu euphoniae propter subsequentes litteras probabiliter immutamus , ut illuminatio , irrisio , immutabilis , impius , improbus . 
R litteram narrationi tolle superfluam ; a gnaro enim , id est scito seu perito , venit nominis ista compositio . 
quod , cum pronomen est , per D non per T litteram ; cum vero adverbium numeri est , per T non per D litteram scribendum est . 
quicquam - - C magis in prima syllaba ponendum est quam D propter euphoniam , quam praecipimur sequi . 
quid plura ? 
secundum regulas artigraphorum quae tamen sunt emendanda percurre , ne articulatae vocis pulchra modulatio peregrinis litteris maculata absona potius et indecora reddatur . 
Orthographos priscos frequenter relege , quos ego inferius titulo trigesimo , ubi de antiquariis legitur , propter notitiam librariorum utiliter instruendam defiorandos esse iudicavi , et extrinsecus huic libro de Orthographia titulum dedi . 
ita contingit ut et istud studioso prosit legere , ubi cognoscit quae in Scripturis sanctis minime debeat violare , et illud necessario latius discitur , ubi generaliter praesumpta vitia corrigantur . 
Quod si tamen aliqua verba reperiuntur absurde posita , aut ex his codicibus quos bcatus Hieronymus in editione septuaginta interpretum emendavit , vel quos ipse ex Hebreo transtulit , intrepide corrigenda sunt ; aut , sicut beatus Augustinus ait , recurratur ad Graecum pandectem , qui omnem legem divinam dinoscitur habere collectam ; vel , quibus possibile fuerit , Hebream scripturam vel eius doctores requlrere non detrectent - decet enim ut , unde ad nos venit salutaris translatio , inde iterum redeat decora correctio . 
merito enim Patribus nostris de hac re maxima cura fuit , ne tunica Domini Salvatoris , quam truculentis militibus scindere non licuit , lectoribus subiaceat imperitis . 
audiat Spiritus sanctus sincerissima quae donavit , recipiat illibata quae contulit ; tunc nos fideles sibi esse cognoscit , si dicta ipsius nulla praesumptione carpamus . 
nam quemammodum salvari volumus , si ( quod dictu nefas est ) remedium salutare pro nostra voluntate rumpamus ? 
Sed ut his omnibus addere videaris ornatum , posituras , quas Graeci thesis vocant , id est puncta brevissima pariter et rotunda - - praeter translationem sancti Hieronymi , quae colis et commatibus ordinata consistit , unde et in praefatione iam dictum est - singulis quibusque pone capitibus , quoniam illustrem et planissimam faciunt orationem quando , sicut inferius exponitur , suis locis aptata resplendent . 
quale est enim inoffenso gradu per sensus ire sanctissimos , venasque praeceptorum saluberrimas subtiliter introire ; terminos suos modulatae voci competenter affigere , totamque dictionem sic per membra dividere ut suis partibus considerata pulchrescant ! 
nam si corpus nostrum indiget per membra cognosci , cur lectio cum suis partibus videatur confusa derelinqui ? 
istae siquidem positurae seu puncta quasi quaedam viae sunt sensuum et lumina dictionum , quae sic lectores dociles faciunt tamquam si clarissimis expositoribus imbuantur . 
prima est media , secunda subdistinctio , tertia plena ; quas a maioribus nostris ideo constat inventas , ut spiritus longa dictione fatigatus vires suas per spatia discreta resumeret . 
quas si mavis cupidus lector agnoscere , Donatum lege , qui te possit de hac re brevi compendio diligenter instruere . 
has distinctiones in Psalterio archetypo nos posuisse retinemus , cuius obscuritates talibus remediis ex maxima parte Domino praestante lucidavimus . 
Ita septenarius numerus ab utraque parte completus est , ut a quibus rebus abstineamus et quas res emendare in auctoritate . 
praesumamus , sicut opinor , evidenter appareat . 
quod si tamen hoc desiderium et alio modo potuerit adiuvari , adiciatur studiis vestris , ne more humanitatis nos aliquid necessarium praetermisisse videamur . 
Nunc quemammodum extra auctoritatem reliquas lectiones debeamus emendare dicendum est . 
commenta legis divinae , epistulas , sermones librosque priscorum unus quis emendator sic legat , ut correctiones eorum magistris consociet saecularium litterarum , et ubicumque paragrammata in disertis hominibus reperta fuerint , intrepidus vitiosa recorrigat , quoniam viri suprascripti sic dicta sua composuisse credendi sunt , ut regulas artis grammaticae quas didicerant custodisse iudicentur . 
epistulae quoque Patrum , sermones et libri diversorum necnon et omeliae vel cum hereticis altercationes fidelium , quoniam diversa loca Scripturae divinae suaviter ac diligenter aperiunt , magno studio relegantur , competenter accensis totum nitidum , totum splendidum Domino praestante colluceat . 
si quid tamen in eis ad Scripturas divinas exponendas conveniens invenitur , non dubitetis sociare voluminibus divinis , sicut et nos in libris Regum fecisse cognoscimur . 
multa enim reperiuntur a probatissimis hominibus per occasionem alterius operis latius de libris dicta divinis , quae auctoritati videlicet sacrae competenter aptantur . 
unde supplico ut quod nos parva legendo minus explicare potuimus , vos copiosissima lectione saginati tam de istis codicibus quos relinquimus quam quos potueritis feliciter invenire perfectius in Christi nomine compleatis . 
Precor etiam vos , qui tamen emendare praesumitis , ut superadiectas litteras ita pulcherrimas facere debeatis , ut potius ab antiquariis scriptae fuisse iudicentur . 
non enim in illo decore quicquam turpe convent inveniri , quod postea studiosorum oculos videatur offendere . 
considerate igitur qualis vobis causa commissa sit , utilitas Christianorum , thesaurus ecclesiae , lumen animarum . 
studete ergo ne qua remaneat in veritate mendositas , in puritate falsitas , in integritate perversitas litterarum . 
Sed quoniam novem codices legis divinae prima fronte posminus eorumque introductores cum expositoribus suis iuvante Domino quanta valuimus curiositate memoravimus , ad postremum tres divisiones a maioribus datas totius legis divinae tetigimus , deinde adiecimus quemammodum emendari caute debeat caelestis auctoritas ne discerperetur praesumpta licentia aut traderetur sequentium manibus indecora confusio , nunc de virtute lectionis divinae est omnimodis disserendum , ut sua quaeque loca propria dulcedine farciantur . 
Intuemini , sodales egregii , quam mirabilis , quam dulcis in Scripturis divinis decurrit ordo dictorum , desiderium semper excrescens , satietas sine fine , esuries gloriosa beatorum , ubi nimietas non arguitur sed magis importunitas crebra Iaudatur - - merito , quando et notitia rerum salutarium inde discitur , et credentibus atque eadem operantibus aeterna vita praestatur . 
praeterita sine falsitate describunt , praesentia plus quam quod videntur ostendunt , futura quasi iam perfecta narrantur : ubique in eis veritas regnat , ubique divina virtus irradiat , ubique panduntur humano generi profutura . 
et dum haec ita se habeant in terris , nobis pro captu ingenii parabolis et propositionbus sumptis caelestis veritas intimatur , sicut ipse in septuagesimo septimo psalmo testatur : Aperiam in parabolis os meum , loquar propositiones ab initio . 
tradunt etiam nobis , ut munera cuncta vincantur , sanctae Trinitatis adorabilem cognitionem , quam per tot saeculorum tractus idolis dedita caeca et flebilis ignoravit humanitas - Patrem scilicet , Filium et Spiritum sanctum , unum Deum , creaturarum omnium conditorem atque rectorem , facere quae vult in caelo et in terra . 
cuius si pietatem quaeris , audi breviter comprehensum Adiutor in opportunitatibus , in tribulatione : si potentiam , ausculta Et quis resistit potestati tuae ? 
si iustitiam , lege Qui iudicabit orbem terrae in aequitate . 
nam et ubique esse totum Deum manifestissime declaratur , dicente Psalmographo : Quo ibo ab spiritu tuo , et a facie tua quo fugiam ? 
si ascendero in caelum , tu illic es ; si descendero in infernum ades , et cetera quae de illa maiestate sacris lectionibus continentur . 
Istas siquidem litteras non ratio humana repperit , sed hominibus sanctis virtus caelestis infudit ; quas tunc bene datur intellegi , quando eas vera et utilia praedicare mens devota crediderit . 
quid enim in illis litteris utilitatis et suavitatis non invenies , si purissimo lumine mentis intendas ? 
lectio cuncta virtutum est , verbum non inanter cadens , nec tardat effectus quod promittit affatus , oboedientibus conferens aeternam salutem , superbis restituens perenne supplicium . 
atque ideo eam non solum audire sed implere sanctis operibus commonemur ; modo siquidem caritatem Dei et proximi monet , modo ut saeculi peritura contemnas insinuat , modo ut illam patriam recorderis in qua es perpetue mansurus infundit , patientiam monet , spem tribuit , humilitatem proficuam laudat , superbiam ruinosam semper accusat , pias elemosinas creberrime fieri persuadet . 
tunc quod supra omnes pietates indulgentissimum est , acceptam sibi paenitentiam Iudex ipse testatur , quando etiam verba quibus rogetur clementissimus Redemptor indulget , terret ut corrigat , iudicium minatur ut parcat , et sic nos praecipit vivere ut piis angelis mereamur esse consortes , fiatque illud in nobis quod nimis suave atque perpetuum est , ut sit Deus omnia in omnibus ; deinde ut eum videamus sicuti est , et sic de gioriae ipsius copia compleamur , ut nulla ulterius indigentiae sterilitate fatigemur . 
talibus ergo iussis quis parere non ambiat , nisi qui omnimodo in aeternum perire festinat ? 
ultra omnes dementias est Redemptoris sui iussa neglegere , et crudelissimi hostis vota complere . 
quot verba , tot praemia ; quot sententiae , totidem ultiones ! 
nihil vacat ab utili doctrina , nisi cum silet lingua magnalia . 
o si nunquam cessaretur a talibus ! 
peccatis profecto tolleretur locus , si otiosum tempus non haberet mens inquieta mortalium . 
his beneficiis larga pietate collatis , addita est nobis sanctae Trinitatis adorabilis et veneranda cognitio : quod vitae genus peccatis mortua gentilitas funditus ignorabat . 
Restat nunc ut memoriam faciamus illorum qui libris suis aliquid venerabiliter de sancta Trinitate dixerunt . 
ad confirmationem igitur fidei nostrae et hereticorum praecavendas insidias legendi sunt tredecim libri beati Hilarii , quos de sancta Trinitate profunda et disertissima nimis oratione conscripsit . 
sancti quoque Ambrosii quos de eadem re ad Gratianum principem multo claros et venuste compositos designavit , deinde sancti Augustini quindecim libri , quos idem de Trinitate mirabili profunditate conscripsit , curiosa vobis intentione meditandi sunt . 
si quis vero de Patre et Filio et Spiritu sancto aliquid summatim praeoptat attingere , nec se mavult longa lectione fatigare , legat Nicetae episcopi librum quem de Fide conscripsit , et doctrinae caelestis claritate completus in contemplationem divinam compendiosa brevitate perducitur ; qui voluminibus sancti Ambrosii sociatus est , quos ad Gratianum principem destinavit . 
inaestimabilis pietas virtusque Creatoris ! 
aperti sunt caeli , sancta Trinitas cordibus fidelium patefacta resplenduit , et paganitas , quae honorem occupaverat alienum , a vero Domino confutata discessit . 
Utiles etiam sunt ad instructionem ecclesiasticae disciplinae memorati sancti Ambrosii de Officiis melliflui libri tres , necnon et beati Augustini de Vera Religione liber unus et de Doctrina Christiana libri quattuor ; item eiusdem liber unus quem de Agone Christiano composuit , maxime vobis necessarius qui calcato saeculo desudatis in certamine Christiano . 
similiter etiam liber eiusdem quasi philosophiae moralis , quem pro moribus instituendis atque corrigendis ex divina auctoritate collegit Speculumque nominavit , magna intentione legendus est . 
nam et sancti Augustini viginti duos libros quos de Dei Civitate confecit , infastidibili sedulitate curramus , ubi et Babylonia confusa , civitas diaboli , et splendida Hierusalem , urbs Domini Christi , in hominum conversatione competenti diversitate monstratae sunt . 
scripsit etiam quinque quaestiones de novo Testamento ad Honoratum presbyterum , et octoginta tres alias onirifica deliberatione formatas . 
si quis autem dicta sua diligenti cupit examinatione purgare nec incauta temeritate delinquere , duos libros Retractationum sancti Augustini studiosa lectione percurrat , unde et se comat imitando , et agnoscit quantam sapientiae copiam beatissimo Patri indulgentia divina contulerit , ut quem nemo poterat fortasse reprehendere , ipse se videatur cautissima retractatione corrigere . 
longum est illius viri singula quaeque memorare , dum de eius opusculis indicatis codex non parvus existat , qui quamlibet dicta ipsius breviter commemoret , tamen in numerosas progressus est paginas lectionum . 
Habent etiam post tractatores diversos relatores temporum et studia Christiana , qui ecclesiastica gravitate compositi per vicissitudines rerum mutabilitatesque regnorum lacteo quidem sed cautissimo nitore decurrunt . 
qui cum res ecclesiasticas referant , et vicissitudines accidentes per tempora diversa describant , necesse est ut sensus legentium rebus caelestibus semper erudiant , quando nihil ad fortuitos casus , nihil ad deorum potestates infirmas , ut gentiles fecerunt , sed arbitrio Creatoris applicare veraciter universa contendunt . 
- ut est Ioseppus , paene secundus Livius , in libris Antiquitatum Iudaicorum late diffusus , quem pater Hieronymus , scribens ad Lucinum Betticum , propter magnitudinem prolixi operis a se perhibet non potuisse transferri . 
hunc tamen ab amicis nostris , quoniam est subtilis nimis et multiplex , magno labore in libris viginti duobus converti fecimus in Latinum . 
qui etiam et alios septem libros Captivitatis Iudaicae mirabili nitore conscripsit , quam translationem alii Hieronymo , alii Ambrosio , alii deputant Rufino ; quae dum talibus viris ascribitur , omnino dictionis eximia merita declarantur . 
post haec autem legenda est historia quae ab Eusebio quidem decem voluminibus Graeco sermone conscripta , a Rufino autem cum adiectione temporum quae secuta sunt undecim libris monstratur explicita . 
post historiam vero Eusebii apud Graecos Socrates , Sozomenus et Theodoritus sequentia conscripserunt ; quos a viro disertissimo Epiphanio in uno corpore duodecim libris fecimus Deo auxiliante transferri , ne insultet habere se facunda Graecia necessarium , quod vobis iudicet esse subtractum . 
Orosius quoque , Christianorum temporum paganorumque collator , praesto vobis est , si eum legere volueritis . 
Marcellinus etiam , quattuor libros de temporum qualitatibus et positionibus locorum pulcherrima proprietate conficiens , itineris sui tramitem laudabiliter percurrit ; quem vobis pariter dereliqui . 
Chronica vero , quae sunt imagines historiarum brevissimaeque commemorationes temporum , scripsit Graece Eusebius ; quae transtulit Hieronymus in Latinum , et usque ad tempora sua deduxit eximie . 
hunc subsecutus est suprascriptus Marcellinus Illyricianus , qui adhuc patricii Iustiniani fertur egisse cancellos , sed meliore conditione devotus a tempore ; Theodosii ; principis usque ad fores imperii triumphalis Augusti Iustiniani opus suum Domino iuvante perduxit , ut qui ante fuit in obsequio suscepto gratus , postea ipsius imperio copiose amantissimus appareret . 
sanctus quoque Prosper chronica ab Adam ad Gensirici tempora et urbis de redationem usque perduxit . 
forte inveniatis et alios subsequentes , quia non desunt scriptores temporum , cum saecula sibi iugiter peracta succedant . 
sed cum te de memoratis rebus , diligens lector , expleveris , ingeniumque tuum divina fuerit luce radiatum , lege librum de Viris illustribus sancti Hieronymi , ubi diversos Patres atque opuscula eorum breviter et honoravit et tetigit : deinde alterum Gennadii Massiliensis , qui idem de scriptoribus legis divinae , quos studiose perquisiverat , certissimus indicavit . 
hos in uno corpore sociatos dereliqui , ne per diversos codices cognoscendae rei tarditas afferatur . 
Sequuntur enim multarum lectionum venerabilium conditores . 
modo enim doctissimi viri aut libros divina inspiratione conficiunt , aut invicem se epistularum gratia consolantur , aut populos dulcissimo sermone deliniunt , aut cum hereticis vivacissima nimis altercatione confligunt , ita ut quidam eorum singulari certamine controversias subeant , et iudicibus mediis gloriosa disceptatione confiigant . 
sic , cum pravus quisque destruitur , praestante Domino fidelissimus inde solidatur . 
tunc in illo choro sanctissimo atque facundissimo Patrum tibi eligere poteris , cum quo suavissime colloquaris . 
difficile quoque dictu est , quam frequenti occasione reperta Scripturas sanctas locis aptissimis potenter aperiant , ut subito transiens discas , quod te neglegenter praeterisse cognoscis . 
testes sunt doctissimi viri diversa laude praecipui , quibus velut stellis micantibus caelum fulget ecclesiae . 
Inter quos sanctus Hilarius Pictaviensis episcopus nimia profunditate subtilis et cautissimus disputator incedit altasque divinarum Scripturarum abyssus in medium reverenter adducens , facit praestante Deo illuminata mente conspici , quae prius parabolis velabantur obscuris . 
Impossibile est omnino complecti , quantum inter alio scriptores ( praeter iterationem baptismatis , quam usus atque ratio repudiavit ecclesiae ) conferat beatissimus Cyprianus , velut oleum decurrens in omnem suavitatem , lingua composita declamator insignis doctorque mirabilis . 
quantos enim ille dubitantes non pertulit labi , lapsos vero firmissima praedicatione solidavit , confessores ad martyrium usque perduxit ! 
et ne minor esset praedicationibus suis , ipse quoque martyrii corona Domino praestante decoratus est . 
nam inter alia quae nobis facundiae suae clara monumenta dereliquit , in expositione orationis dominicae , quae contra subripientia vitia velut invictus clypeus semper opponitur , libellum declamatoria venustate conscripsit . 
Sanctus quoque Ambrosius , lactei sermonis emanator , cum gravitate acutus , inviolenta persuasione dulcissimus , cui fuit aequalis doctrina cum vita , quando ei non parvis miraculis gratia divinitatis arrisit . 
Beatus etiam Hieronymus , Latinae linguae dilatator eximius , - qui nobis in translatione divinae Scripturae tantum praestitit , ut ad Hebreum fontem paene non egeamus accedere , quando nos facundiae suae multa cognoscitur ubertate satiasse , - plurimis libris , copiosis epistulis fecit beatos , quibus scribere Domino praestante dignatus est . 
planus , doctus , dulcis parata copia sermonum ad quamcumque partem convertit ingenium : modo humilibus suaviter blanditur , modo superborum colla confringit , modo derogatoribus suis vicem necessaria mordacitate restituens , modo virginitatem praedicans , modo matrimonia casta defendens , modo virtutum certamina gloriosa collaudans , modo lapsus in clericis atque monachis pravitatis accusans . 
sed tamen , ubicumque se locus attulit , gentilium exempla dulcissima varietate permiscuit , totum explicans , totum exornans , et per diversa disputationum genera disertus semper et aequalis incedens . 
nam cum aliquos libros magna ubertate protendat , tamen pro dulcedine dictorum finis eius semper ingratus est . 
quem in Bethleem habitasse , otiosum fuisse non arbitror , nisi ut in terra illa miraculorum ad instar solis eius quoque ab Oriente nobis lamparet eloquium . 
Is epistulam suam ad Paulinum ex senatore presbyterum mirificam destinavit , docens quemammodum Scripturas divinas adhibita cautela perlegeret , ubi breviter virtutem uniuscuiusque libri veteris et novi Testamenti mirabiliter indicavit . 
quem si ante repperissem , eloquentiae ipsius cedens contentus fortasse fueram de eadem parte nihil dicere . 
sed quia et ille alia et nos diversa in opere iam confecto Domino largiente conscripseramus , credo quod lector diligens et in hoc opusculo non inutiliter occupetur . 
ille enim scripsit ad divinae legis novum lectorem , qui tamen erat litteris saecularibus eruditus , ut etiam librum de Theodosio principe prudenter ornateque confecerit ; nec illa tempestate , ut datur intellegi , tantos scriptores suae partis habuit , quos eum in ordinem legere commoneret , quoniam illo tempore milites Christi in gymnasio legis divinae salutari adhuc sudore laborabant , inter quos et ipse postea multa conscripsit . 
nobis vero fuit causa diversa , primum quod ad fratres simplices et impolitos scripsimis instruendos , ut per multos auctores , qui iam nostra aetate declarati sunt , caelestium Scripturarum plenitudine compleantur , ut non tam ex nobis , qui huius rei pauperes sumus , quam ex copiosis et antiquis Patribus laudabiliter imbuantur . 
sed ne aliquid eis deesse possit , qui ad studia huius saeculi non fuerunt , tam de artibus quam de disciplinis saecularium litterarum in secundo volumine breviter credidimus ammonendos , ut simplicibus viris famuletur et mundanarum peritia litterarum , quae praeter additamenta quorundam doctorum ab Scripturis divinis cognoscitur esse progressa . 
ita fit ut nec vituperatio de nova praesumptione nos carpiat , et de parvulo nimis obsequio gritiae forsitan momenta proveniant . 
Ipse etiam doctor eximius beatissimus Augustinus , debellator hereticorum , defensor fidelium et famosorum palma certaminum , in quibusdam libris nimia difficultate reconditus , in quibusdam sic est planissimus , ut etiam parvulis probetur acceptus ; cuius aperta suavia sunt , obscura vero magnis utilitatibus farcita pinguescunt . 
huius autem ingenii vivacitatem si quis nosse desiderat , libros ipsius Confessionum legat , ubi se refert omnes mathematicas disciplinas sine magistro comprehendisse , quas aliis sub doctis expositoribus vix datur artingere . 
symbolum quoque nostrum , vadem fidei , testimonium recti cordis , promissionis insolubile sacramentum , frequenti expositione patefecit , ut profundius intellegentes illa quae credere nos profitemur , cautissime promissa servemus . 
legendus est etiam liber eiusdem , ubi diversas hereses post Epiphanium pontificem compendiosa brevitate complexus est , quando nullius sanae mentis acquiescit ingenium in illas cautes incedere in quas alterum cognoverint pertulisse naufragium . 
illorum siquidem sensus omnino cavendus est , quos provida damnavit ecclesia , et si quid tale modo praesumitur , cauta nimis observatione declinetur . 
Convenit etiam ut presbyteri Eugippii opera necessaria legere debeatis , quem nos quoque vidimus , virum quidem non usque adeo saecularibus litteris eruditum , sed Scripturarum divinarum lectione plenissimum . 
hic ad parentem nostram Probam , virginem sacram , ex operibus sancti Augustini valde altissimas quaestiones ac sententias diversasque res defiorans , in uno corpore necessaria nimis dispensatione collegit et in trecentis triginta octo capitulis collocavit . 
qui codex , ut arbitror , utiliter legitur , quando in uno corpore diligentia studiosi viri potuit recondi , quod in magna bibliotheca vix praevalet inveniri . 
Generat etiam hodieque catholica ecclesia viros illustres probabilium dogmatum decore fulgentes . 
fuit enim nostris temporibus et Dionisius monachus , Scytha natione sed moribus omnino Romanus , in utraque lingua valde doctissimus , reddens actionibus suis quam in libris Domini legerat aequitatem . 
Scripturas divinas tanta curiositate discusserat atque intellexerat , ut , undecumque interrogatus fuisset , paratum haberet competens sine aliqua dilatione responsum . 
qui mecum dialecticam legit , et in exemplo gloriosi magisterii plurimos annos vitam suam Domino praestante transegit . 
pudet me de consorte dicere , quod in me nequeo reperire . 
fuit enim in illo cum sapientia magna simplicitas , cum doctrina humilitas , cum facundia loquendi parcitas , ut in nullo se vel extremis famulis anteferret , cum dignus esset regum sine dubitatione colloquiis . 
interveniat pro nobis qui nobiscum orare consueverat , ut cuius hic sumus oratione suffulti , eius possimus nunc meritis adiuvari . 
qui petitus ab Stephano , episcopo Salonitano , ex Graecis exemplaribus Canones ecclesiasticos moribus suis pares , ut erat planus atque disertus , magna eloquentiae luce composuit , quos hodie usu celeberrimo ecclesia Romana complectitur . 
hos etiam oportet vos assidue legere , ne videamini tam salutares ecclesiasticas regulas culpabiliter ignorare . 
alia quoque multa ex Graeco transtulit in Latinum , quae utilitati possunt ecclesiasticae convenire ; qui tanta latinitatis et graecitatis peritia fungebatur , ut quoscumque libros Graecos in manibus acciperet , Latine sine offensione transcurreret , iterumque Latinos Attico sermone relegeret , ut crederes hoc esse conscriptum , quod os eius inoffensa velocitate fundebat . 
Longum est de illo viro cuncta retexere . 
qui inter reliquas virtutes hoc habuisse probatur eximium , ut , cum se totum Deo tradidisset , non aspernaretur saecularium conversationibus interesse , castus nimium cum alienas cotidie videret uxores , mitis cum furentium vaesano turbine pulsaretur . 
fundebat lacrimas motus compunctione cum audiret garrula verba laetitiae , ieiunabat sine exprobratione prandentium , et adeo conviviis gratanter intererat ut inter epulas corporales inquisitus spiritales semper copias exhiberet . 
quod si tamen aliquando comederet , parvo quidem cibo sed tamen escis communibus utebatur . 
unde summum genus aestimo patientiae inter humanas esse delicias et abstinentiae custodire mensuram . 
sed ut bona mentis eius infucata laude referamus , erat totus catholicus , totus paternis regulis perseveranter adiunctus , et quicquid possunt legentes per diversos quaerere , in illius scientia cognoscebatur posse fulgere . 
cuius nomini glorioso aliqua pravi homines calumniose nituntur ingerere , unde sua videantur errata aliquatenus excusare . 
sed ille iam saeculi perversitate derelicta , praestante Domino in ecclesiae pace susceptus , inter Dei famulos credendus est habere consortium . 
Dicerem adhuc fortasse reliqua de sancto viro , quae nobis totius probationis veritate comperta sunt . 
sed necesse est ut propositum nostrum potius exsequamur , ne , cum simus debitores alterius promissionis , aliud diu referre importuna loquacitate videamur . 
et ut vobis in regulis fidei nulla possit nocere subreptio , legite quas habetis in promptu synodum Ephesenam et Calchedonensem necnon et Encyclia , id est epistulas confirmationis supradicti concilii ; quae si diligenter excurritis , versutiae improborum nulla vobis occasione praevalebunt . 
Demus itaque operam , et post introductorios libros auctoritatem cum expositoribus suis sedula intentione curramus , viasque intellegentiae Patrum labore repertas pio studio subsequamur , non ad quaestiones inanissimas avida superfluitate tendamus . 
quod dictum rationabiliter in tractatoribus probatissimis invenitur , hoc procul dubio credamus esse divinum ; si quid dissonum aut discordans Patrum regulis contigerit inveniri , vitandum esse iudicemus . 
origo enim saevissimi erroris est in suspectis auctoribus amare totum , et sine iudicio defendere velle quod invenis ; scriptum est enim Omnia probate , quod bonum est tenete . 
Sed ut in summam quae sunt dicenda complectar , cuncta quae antiqui expositores probabiliter dixerunt , sollicita mente tenenda sunt ; illa vero quae ab eis intractata relicta sunt , ne infructuoso labore fatigemur , primum rimanda sunt , quas virtutes habeant aut ad quae nos instituta perducant , deinde quid nos velint de se legendo contrahere . 
nam licet textus planissimus esse videatur et historica relatione reluceat , modo tamen aut iustitiam persuadet aut impietatem redarguit , aut tolerantiam praedicat aut vitia mobilitatis accusat , aut superbiam damnat aut bona humilitatis exaltat , aut impacatos reprimit aut caritate plenissimos consolatur , aut aliquid tale commemorat quo ad probos mores incitet et a nefariis cogitationibus respectu pietatis abducat . 
Deus enim si solis bonis praemia polliceretur , benignitas ipsius neglecta tepesceret ; si vero malis iugiter minaretur exitium , desperatio salutis praecipitaret ad vitia . 
et ideo pius Redemptor pro salute nostra utrumque moderatus est , ut et peccatores denuntiata poena terreat et bonis digna praemia compromittat . 
Quapropter ad intentiones librorum generaliter semper animus erigatur , mentemque nostram in illa contemplatione defigamus , quae non tantum auribus sonat sed oculis interioribus elucescit . 
nam etsi simplex videatur esse relatio , nihil vacuum nihil otiosum divinis litteris continetur , sed semper ad utilitatem aliquam dicitur quae rectissimis sensibus salubriter auriatur . 
et ideo quando bona referuntur , ad imitationem protinus erigamur ; quando facinora punienda narantur , operari talia formidemus . 
ita fit ut semper aliquid utilitatis adquiramus , si quapropter referuntur advertimus . 
Cosmographiae quoque notitiam vobis percurrendam esse non immerito suademus , ut loca singula , quae in libris sanctis legitis , in qua parte mundi sint posita evidenter cognoscere debeatis . 
quod vobis proveniet absolute , si libellum Iulii oratoris , quem vobis reliqui , studiose legere festinetis ; , qui maria , insulas , montes famosos , provincias , civitates , flumina , gentes ita quadrifaria distinctione complexus est , ut paene nihil libro ipsi desit , quod ad cosmographiae notitiam cognoscitur pertinere . 
Marcellinus quoque , de quo iam dixi , pari cura legendus est ; qui Constantinopolitanam civitatem et urbem Hierosolimorum quattuor libellis minutissima ratione descripsit . 
Deinde Penacem Dionisii discite breviter comprehensum , ut quod auribus in supradicto libro percipitis , paene oculis intuentibus videre possitis . 
tum si vos notitiae nobilis cura flammaverit , habetis Ptolomei codicem , qui sic omna loca evidenter expressit , ut eum cunctarum regionum paene incolam fuisse iudicetis , eoque fiat ut uno loco positi , sicut monachos decet , animo percurratis quod aliquorum peregrinatio plurimo labore collegit . 
Illud etiam indicandum esse curavimus , ut vos labor noster instrueret et qualicumque munusculo studium vestrae sanctitatis ornaret : praestante Domino quantum aut senes aut longa peregrinatione fatigatus relegere praevalui , quibusdam codicibus Patrum praesentes notas minio designatas , quae sunt indices codicum , singulis quibusque locis , ut arbitror , competenter impressi . 
nam expositionibus Octateuchi hanc dedimus notam OCT alteram Regum REG , tertiam Psalterii PSL , quartam Salomonis SAL , quintam Prophetarum PROP , sextam Agiographorum AGI , septimam Evangeliorum EV , octavam Epistulis Apostolorum AP , nonam Actibus Apostolorum et Apocalypsi AAA . 
quas in primordiis codicum , quos tamen sub ipso studio transire praevalui , semper ascripsi , ut vos illas in textu positas sine ambiguitate possitis agnoscere , si paginas singulas studiosa mente curratis . 
Tunc si placet , qui tamen plurima lectione praesumitis , per tractatores probatissimos imitatio vobis facilis subiacebit . 
ita fiet ut aliud inde genus expositionis acutissimum pulcherrimumque nascatur , et quod forsitan priores nostri in commentis suis minime dilucidaverunt , ibi aliquatenus reperiatur esse declaratum . 
- idiomata quoque legis divinae , id est , proprias dictiones , tali PP caractere signavimus , ut ubicumque reperta fuerint , verba ipsa nulla praesumptione violentur . 
Illud quoque commonendum esse credidimus : quoniam tam ; in ; litteris sacris quam in expositoribus doctissimis multa per schemata , multa per definitiones , multa per artem grammaticam , multa per artem rethoricam , multa per dialecticam , multa per disciplinam arithmeticam , multa per musicam , multa per disciplinam geometricam , multa per astronomicam intellegere possumus , non ab re est instituta saecularium magistrorum , artes scilicet ac disciplinas cum suis divisionibus , in sequenti libro paucis attingere , quatenus et qui talia didicerunt breviter ammoneantur , et qui latius legere fortasse minime potuerunt , aliquid exinde compendiosa brevitate cognoscant . 
est enim rerum istarum procul dubio , sicut et Patribus nostris visum est , utilis et non refugienda cognitio , quando eam in litteris sacris , tamquam in origine generalis perfectaeque sapientiae , ubique reperis esse diffusam . 
nam cum ibi reddita fuerint atque monstrata , sensus noster ad intellegendum modis omnibus adiuvatur . 
Sit ergo antiquorum labor opus nostrum , ut , quae illi latius plurimis codicibus ediderunt , nos brevissime , sicut iam dictum est , secundo volumine collecta pandamus , et quod illi ad exercendas versutias dirivaverunt , nos ad veritatis obsequia laudabili devotione revocemus ; quatenus quae inde furtive sublata sunt , in obsequium rectae intellegentiae honesta conditione reddantur . 
opus quidem , ut arbitror , necessarium , sed considerata difficultate perarduum , in duobus libris comprehendere velle divinarum et humanarum fontes copiosissimos litterarum , ubi Sedulii versus illi dicendi sunt : ; Grandia posco quidem , sed tu dare grandia nosti , quem magis offendit , quisquis sperando tepescit . 
Quod si quorundam simplicitas fratrum non potuit quae sunt in sequenti libro deflorata cognoscere , quia paene brevitas omnis obscura est , sufficiat eis summatim earum rerum divisiones , utilitates virtutesque perpendere , ut ad agnoscendam legem divinam fervida mentis intentione rapiantur . 
per diversos enim sanctissimos Patres invenient , unde desiderium suum plenissima possint ubertate satiare . 
tantum sit legendi sincerus affectus et intellegendi sobrium votum ; tunc salutaris assiduitas eruditos efficiat , quos in prima fronte profunditas lectionis exterruit . 
Sciamus tamen non in solis litteris positam esse prudentiam , sed perfectam sapientiam dare Deum unicuique prout vult . 
nam si tantum in litteris esset scientia rerum bonarum , qui litteras nesciunt utique rectam sapientiam non haberent . 
sed cum multi agrammati ad verum intellectum perveniant rectamque fidem percipiant caelitus aspiratam , dubium non est puris ac devotis sensibus Deum concedere , quod eis iudicat expedire . 
scriptum est enim : Beatus homo quem tu erudieris , Domine , et de lege tua docueris eum . 
quapropter actibus bonis . 
et orationbus assiduis expetendum est , ut ad veram fidem operasque sanctissimas , ubi est vita nostra perpetua , Domino comitante veniamus . 
legitur enim : Nisi Dominus aedificaverit domum , in vano laborant qui aedificant eam . 
Verumtamen nec illud Patres sanctissimi decreverunt , ut saecularium litterarum studia respuantur , quia non exinde miminum ad sacras Scripturas intellegendas sensus noster instruitur ; si tamen , divina gratia suffragante , notitia ipsarum rerum sobrie ac rationabiliter inquiratur , non ut in ipsis habeamus spem provectus nostri , sed per ipsa transeuntes desideremus nobis a Patre luminum proficuam salutaremque sapientiam debere concedi . 
quanti enim philosophi haec solummodo lectitantes ad fontem sapientiae non venerunt , et vero lumine privati ignorantiae caecitate demersi sunt ! 
quoniam , sicut a quodam dictum est , numquam potest plenissime investigari , quod non per viam suam quaeritur . 
Multi iterum Patres nostri talibus litteris eruditi et in lege Domini permanentes ad veram sapientiam pervenerunt , sicut beatus Augustinus in libro de Doctrina Christiana meminit , dicens : ; Nonne aspicimus quanto auro et argento et veste suffarcinatus exierit de Aegypto Cyprianus , et doctor suavissimus et martyr beatissimus ? 
quanto Lactantius , quanto Victorinus , Optatus , Hilarius ? 
; nos addimus Ambrosium ipsumque Augustinum atque Hieronymum multosque alios ; innumerabiles Graecos ; . 
hoc etiam ; ipse fidelissimus Dei famulus Moyses fecit , de quo scriptum est quod eruditus fuerit omni sapientia Aegyptiorum ; . 
quos nos imitantes cautissime quidem sed incunctanter utrasque doctrinas , si possumus , legere festinemus - quis enim audeat habere dubium , ubi virorum talium multiplex praecedit exemplum2D2Dscientes plane , sicut saepe iam dictum est , rectam veramque sapientiam Dominum posse concedere , sicut ait liber Sapientiae : Sapientia a Domino Deo est et cum ipso fuit semper et permanet in aeternum . 
Quapropter toto nisu , toto labore , totis desideriis exquiramus , ut ad tale tantumque munus Domino largiente pervenire mereamur . 
hoc enim nobis est salutare , proficuum , gloriosum , perpetuum , quod nulla mors , nulla mobilitas , nulla separare possit oblivio , sed in illa suavitate patriae cum Domino faciet aeterna exuitatione gaudere . 
quod si alicui fratrum , ut meminit Vergilius , ; Frigidus obstiterit circum praecordia sanguis ; , ut nec humanis nec divinis litteris perfecte possit erudiri , aliqua tamen scientiae mediocritate suffultus eligat certe quod sequitur : ; Rura mihi et rigui placeant in vallibus amnes , ; quia nec ipsum est a monachis alienum hortos colere , agros exercere et pomorum fecunditate gratulari . 
legitur enim in psalmo cxxvii : labores fructuum tuorum manducabis ; beatus es et bene tibi erit . 
Quod si huius studii requirantur auctores , de hortis scripsit pulcherrime Gargilius Martialis , qui et nutrimenta holerum et virtutes eorum diligenter exposuit , ut ex illius commentarii lectione praestante Domino unusquisque et saturari valeat et sanari ; quem vobis inter alios codices reliqui . 
pari etiam modo in agris colendis , in apibus , in columbis necnon et piscibus alendis inter ceteros Columella et Emilianus auctores probabiles extiterunt . 
sed Columella sedecim libris per diversas agriculturae species eloquens ac facundus illabitur , disertis potius quam imperitis accommodus , ut operis eius studiosi non solum communi fructu sed etiam gratissimis epulis expleantur . 
Emilianus autem facundissimus explanator duodecim libris de hortis vel pecoribus aliisque rebus planissima lucidatione disseruit , quem vobis inter alios lectitandum Domino praestante dereliqui . 
Haec tamen cum peregrinis atque aegrotantibus praeparantur , fiunt caelestia , quamvis videantur esse terrena . 
quale est enim languentes aut dulcibus pomis reficere aut columborum fetibus enutrire , aut piscibus alere aut mellis suavitate mulcere ! 
nam cum vel aguam frigidam in nomine suo Dominus pauperi praecipiat offerri , quanto gratius erit diversis egentibus escas suavissimas dare , pro quibus in illo iudicio fructum multiplicata possitis mercede recipere ! 
non debet neglegi , undecumque potest homini probabiliter subveniri . 
Invitat siquidem vos locus Vivariensis monasterii ad multa peregrinis et egentibus praeparanda , quando habetis hortos irriguos et piscosi amnis Pellenae fluenta vicina , qui nec magnitudine undarum suspectus habeatur nec exiguitate temnibilis . 
influit vobis arte moderatus , ubicumque necessarius iudicatur , et hortis vestris sufficiens et molinis . 
adest enim cum desideratur , et cum vota compleverit remotus abscedit ; sic quodam ministerio devotus existens , nec horret importunus nec potest deesse cum quaeritur . 
maria quoque vobis ita subiacent , ut piscationibus variis pateant et captus piscis cum libuerit vivariis possit includi . 
fecimus enim illic iuvante Domino grata receptacula , ubi sub claustro fideli vagetur piscium multitudo , ita consentaneum montium speluncis ut nullatenus se sentiat captum , cui libertas est et escas sumere et per solitas se cavernas abscondere . 
balnea quoque congruenter aegris praeparata corporibus iussimus aedificari , ubi fontium perspicuitas decenter illabitur , quae et potui gratissima cognoscitur et lavacris . 
ita fit ut monasterium vestrum potius quaeratur ab aliis , quam vos extranea loca iuste desiderare possitis . 
verum haec , ut scitis , oblectamenta sunt praesentium rerum , non spes futura fidelium ; istud transiturum , illud est sine fine mansurum . 
sed illic positi , ad illa potius desideria transferamur , quae nos faciant regnare cum Christo . 
Cassianum presbyterum , qui conscripsit de institutione fidelium monachorum , sedule legite et libenter audite , qui inter ipsa initia sancti propositi octo principalia vitia dicit esse fugienda . 
hic noxios motus animorum ita competenter insinuat , ut excessus suos hominem paene videre faciat et vitare compellat , quos antea confusione caliginis ignorabat . 
qui tamen de libero arbitrio a beato Prospero iure culpatus est , unde monemus ut in rebus talibus excedentem sub cautela legere debeatis . 
cuius dicta Victor Mattaritanus , episcopus Afer , ita Domino iuvante purgavit , et quae minus erant addidit , ut ei rerum istarum palma merito conferatur ; quem inter alios de Africae partibus cito nobis credimus esse dirigendum . 
cetera vero genera monachorum vehementer accusat . 
sed vos , karissimi fratres , Deo iuvante eas partes elegite , quas salubriter cognoscitur ille laudasse . 
Nam si vos in monasterio Vivariensi , sicut credere dignum est , divina gratia suffragante coenobiorum consuetudo competenter erudiat , et aliquid sublimius defecatos animos optare contingat , habetis montis Castelli secreta suavia , ubi velut anachoritae praestante Domino feliciter esse possitis . 
sunt enim remota et emitantia heremi loca , quando muris pristinis ambientibus probantur inclusa . 
quapropter aptum vobis erit elegere exercitatis iam atque probatissimis illud habitaculum , si prius in corde vestro fuerit praeparatus ascensus . 
legendo enim cognoscitis unum de duobus , quid aut desiderare aut tolerare possitis . 
tantum est ut conversationis probitate servata , qui non valet sermonbus alios docere , morum videlicet instruat sanctitate . 
Ego tamen fateor votum meum , quod inter vos quaecumque possunt corporeo labore compleri , antiquariorum mihi studia , si tamen veraciter scribant , non immerito forsitan plus placere , quod et mentem suam relegendo Scripturas divinas salutariter instruunt et Domini praecepta scribendo longe lateque disseminant . 
felix intentio , laudanda sedulitas , manu hominibus praedicare , digitis linguas aperire , salutem mortalibus tacitum dare , et contra diaboli subreptiones illicitas calamo atramentoque pugnare . 
tot enim vulnera Satanas accipit , quot antiquarius Domini verba describit . 
uno itaque loco situs , operis sui disseminatione per diversas provincias vadit ; in locis sanctis legitur labor ipsius ; audiunt populi unde se a prava voluntate convertant , et Domino pura mente deserviaint ; operatur absens de opere suo . 
nequeo dicere vicissitudinem illum de tot bonis non posse percipere , si tamen non cupiditatis ambitu sed recto studio talia noscatur efficere . 
Va caelestia multiplicat homo , et quadam significatione contropabili , si fas est dicere , tribus digitis scribitur quod virtus sanctae Trinitatis effatur . 
o spcctaculum bene considerantibus gloriosum ! 
arundine currente verba caelestia describuntur ut , unde diabolus caput Domini in passione fecit percuti , inde eius calliditas possit extingui . 
accidit etiam laudibus eorum , quod factum Domini aliquo modo videntur emitari , qui legem suam , licet figuraliter sit dictum , omnipotentis digiti operatione conscripsit . 
multa sunt quidem quae de tam insigni arte referantur , sed sufficit eos dici librarios , qui librae Domini iustitiaeque deserviunt . 
Sed ne tanto bono mutatis litteris scriptores verba vitiosa permisceant aut ineruditus emendator nesciat errata corrigere , orthographos antiquos legant , id est , Velium Longum , Curtium Valerianum , Papirianum , Adamantium Martyrium de V et B , eiusdem dc primis mediis atque ultimis syllabis , eiusdem de B littera trifariam in nomine posita , et Eutychen de aspiratione , sed et Focam de differentia generis ; quos ego quantos potui studiosa curiositate collegi . 
et ne quempiam memoratorum codicum obscuritas derelicta turbaret , quoniam antiquarum declinationum permixtione pro maxima parte confusi sunt , magno studio laboris incubui , ut in libro sequestrato atque composito , qui inscribitur de orthographia , ad vos defloratae regulae pervenirent , et dubietate sublata liberior animus viam emendationis incederet . 
Diomedem quoque et Theoctistum aliqua de tali arte scripsisse comperimus ; qui si inventi fuerint , vos quoque eorum deflorata colligite . 
forte et alios invenire possitis , per quos notitia vestra potius instruatur . 
isti tamen qui memorati sunt , si assiduo studio relegantur , omnem vobis caliginem ignorationis abscidunt , ut quod hactenus ignoratum est habeatur ex maxima parte notissimum . 
His etiam addidimus in codicibus cooperiendis doctos artifices , ut litterarum sacrarum pulchritudinem facies desuper decora vestiret , exemplum illud Dominicae figurationis ex aliqua parte forsitan imitantes , qui eos quos ad cenam aestimat imitandos in gloria caelestis convivii stolis nuptialibus operuit . 
quibus multiplices species facturarum in uno codice depictas , ni fallor , decenter expressimus , ut qualem maluerit studiosus tegumenti formam ipse sibi possit elegere . 
Paravimus etiam nocturnis vigiliis mechanicas lucernas conservatrices illuminantium flammarum , ipsas sibi nutrientes incendium , quae humano ministerio cessante prolixe custodiant uberrimi luminis abundantissimam claritatem ; ubi olei pinguedo non deficit , quamvis flammis ardentibus iugiter torreatur . 
Sed nec horarum modulos passi sumus vos ullatenus ignorare , qui ad magnas utilitates humani generis noscuntur inventi . 
quapropter horologium vobis unum , quod solis claritas indicet , praeparasse cognoscor ; alterum vero aquatile , quod dic noctuque horarum iugiter indicat quantitatem , quia frequenter nonnullis diebus solis claritas abesse cognoscitur , miroque modo in terris aqua peragit , quod solis flammeus vigor desuper modulatus excurrit . 
ita quae natura divisa sunt , ars hominum fecit ire concorditer ; in quibus fides rerum tanta veritate consistit , ut quod ab utrisque geritur per internuntios aestimes constitutum . 
haec ergo procurata sunt , ut milites Christi certissimis signis ammoniti ad opus exercendum divinum quasi tubis clangentibus evocentur . 
Sed et vos alloquor fratres egregios , qui humani corporis salutem sedula curiositate tractatis , et confugientibus ad loca sanctorum officia beatae pietatis impenditis , tristes passionibus alienis , de periclitantibus maesti , susceptorum dolore confixi , et in alienis calamitatibus merore proprio semper attoniti ; ut , sicut artis , vestare peritia docet , languentibus sincero studio serviatis , ab illo mercedem recepturi , a quo possunt pro temporalibus aeterna retribui . 
et ideo discite quidem naturas herbarum commixtionesque specierum sollicita mente tractate ; sed non ponatis in herbis spem , non in humanis consiliis sospitatem . 
nam quamvis medicina legatur a Domino constituta , ipse tamen sanos efficit , qui vitam sine dubitatione concedit . 
scriptum est enim : Omne quod facitis in verbo aut opere , in nomine Domini Iesu facite , gratias agentes Deo et Patri per ipsum . 
Quod si vobis non fuerit Graecarum litterarum nota facundia , in primis habetis Herbarium Dioscoridis , qui herbas agrorum mirabili proprietate disseruit atque depinxit . 
post haec legite Hippocratem atque Galienum Latina lingua conversos , id est Therapeutica Galieni ad philosophum Glauconem destinata , et anonymum quendam , qui ex diversis auctoribus probatur esse collectus . 
deinde Caeli Aureli de Medicina et Hippocratis de Morbis et Curis diversosque alios medendi arte compositos , quos vobis in bibliothecae nostrae sinibus reconditos Deo auxiliante dereliqui . 
Quapropter omnes , quos monasterii saepta concludunt , tam Patrum regulas quam praeceptoris proprii iussa servate , et libenter quae vobis salubriter imperantur efficite , quia magnae remunerationis est praemium sine aliquo murmure praeceptis salutaribus oboedire . 
vos autem sanctissimos viros abbates Calchedonium et Gerontium deprecor ut sic cuncta disponatis , quatenus gregem vobis creditum praestante bomino ad beatitudinis dona perducere debeatis . 
peregrinum igitur ante omnia suscipite , elemosinam date , nudum vestite , esurienti panem frangite , quoniam iste vere dicendus est consolatus , qui miseros consolatur . 
Ipsos autem rusticos , qui ad vestrum monasterium pertinent , bonis moribus erudite ; quos adiectarum pensionum pondere non gravetis . 
scriptum est enim : Iugum meum suave est et onus meum leve est . 
illud vero quod familiare rusticis comprobatur , furta nesciant , lucos colere prorsus ignorent , vivant innoxio proposito et simplicitate felici . 
secundus illis ordo conversationis purissimus imponatur ; frequenter ad monasteria sancta conveniant , ut erubescant vestros se dici et non de vestra institutione cognosci . 
sciant etiam Deum ubertatem agris eorum dignanter infundere , si eum fideliter consueverint invocare . 
Data est itaque vobis quaedam urbs propria , cives religiosi , in qua si concorditer et spiritaliter Domino praestante transigitis , caelestis iam patriae praefiguratione gaudetis . 
nolite amare desidiam , quam Domino cognoscitis odiosam . 
praesto vobis sunt sanctarum Scripturarum instrumenta dogmatica cum expositoribus suis , qui vere sunt floriferi campi , caelestis paradisi poma suavia , unde et fideles animae salubriter imbuantur et linguae vestrae non caduco sed fructifero nimis instruantur eloquio . 
quapropter desideranter introite mysteria Domini ut sequentibus iter indicare possitis , quia magnae verecundiae pondus est habere quod legas et ignorare quod doceas . 
Et ideo futurae beatitudinis memores , vitas Patrum , confessiones fidelium , passiones martyrum legite constanter , quas inter alia in epistula sancti Hieronymi ad Chromatium et Heliodorum destinata procul dubio reperitis , quae per totum orbem terrarum floruere , ut sancta imitatio vos provocans ad caelestia regna perducat ; scientes quia non solum in agone sanguinis aut in virginitate carnis positae sint coronae , sed et omnes qui iuvante Deo vitia sui corporis vincunt tecteque credunt , palmam sanctae remunerationis accipiunt . 
sed quo facilius , sicut dictum est , mortiferas mundi delectationes noxiaque blandimenta Domino praestante vincatis et sitis huius saeculi , sicut de beatis legitur , transeuntes , ad illud semper primi psalmi festinate salutare remedium , ut legem Domini diebus noctibusque meditemini . 
tunc non inveniet inimicus protervus locum , cum totum Christus occupaverit animum . 
nam et pater Hieronymus pulchre complexus est , dicens : ; Ama scientiam Scripturarum , et carnis vitia non amabis . 
; Dicite mihi , viri prudentissimi , quid beatius quam illum habere propitium , quem iratum non valemus effugere ? 
nam si praefectum vox praeconis enuntiet , si carpentum ipsius strepentibus rotis transire noscamus , nonne omnes voluptates cordis abicimus , dum conspectus ipsius reverentiamque metuimus ? 
Deus intonat per convexa caeli , fulgora demonstrat in nubibus , frequenter commovet fundamenta terrarum , et - pro dolor ! 
- praesentia ipsius non timetur , qui ubique totus et omnipotens esse cognoscitur . 
quapropter absentem Ivdicem non credamus , et rei ad ipsius tribunalia non venimus . 
qui minus peccat , gratias agat , quoniam desertus non est a Domini misericordia , ut praeceps laberetur ad vitia ; qui plurimum deliquit , incessanter exoret . 
nemo se ad excusationes perfidas et subdola vota convertat . 
reos nos fateamur , qui absolute delinquimus . 
nihil est stultius quam illi velle mentiri , cui nullatenus probatur illudi . 
parata est enim misericordia , si petatur mente purissima . 
nulla est causa deterior apud pium iudicem , nisi quando subiectus suam neglegit sospitatem . 
Oremus ergo , fratres karissimi , quatenus qui humano generi tam magna largitus est , ut ovem perditam reportare suis humeris dignaretur et per incorporationis beneficium rumperet vincula peccatorum , ut ignaris atque alienatis fidei arcana patefaceret , baptisma donaret , martyrium concederet , elemosinas fieri suaderet , sancta quoque nos orationis institutione purgaret , remittere nos fratribus peccata praeciperet , ut ipse quoque similiter debita nostra laxaret : ut converteremus errantem , quatenus erroris nostri ligamina solverentur . 
: ut paenitentiam summo studio quaereremus : ut haberemus abundantiam caritatis circa Deum et proximum nostrum . 
Super haec etiam communicationem corporis et sanguinis sui clementissimus Redemptor indulsit , quatenus pietas Creatoris hinc maxime possit intellegi , cum nos tantis beneficiis , si tamen eum puro corde quaeramus , fecisset absolvi . 
addat ipse nunc quoque cumulum muneribus suis , sensus nostros illuminet , corda nostra purificet , ut Scripturas sanctas mente purissima cognoscere mereamur et mandata ipsius suffragante nobis eius gratia compleamus . 
Praesta , Domine , legentibus provectum , quaerentibus legem tuam peccatorum omnium remissionem , ut qui desiderio magno ad lumen Scripturarum tuarum pervenire cupimus , nullis peccatis caligantibus obscuremur . 
attrahe nos ad te virtute omnipotentiae tuae ; non relinquas sua voluntate vagari ; quos pretioso sanguine redemisti ; ; imaginem tuam in nobis non sinas obscurari , quae si te praestante defendatur , semper egregia est . 
non diabolo , non nobis liceat tua dona subvertere , quia totum fragile est , quicquid tibi nititur obviare . 
audi nos , pie Rex , contra peccata nostra , et prius illa a nobis remove , antequam nos per ea iuste possis in tua examinatione damnare . 
Quid nobis nostra insidiatur iniquitas ? 
quid contra nos delicta confligunt , creaturam tuam evertere cupiunt , quae nulla substantiae firmitate consistunt dicat certe diabolus , cur nos insaturabili dolore persequitur . 
numquid nos illi consilium dedimus , ut tibi Domino superbus existeret et de beatitudine collata caderet , cum tantae per te virtutis insignia possideret ? 
sufficiat quod nos in Adam perculit : quare nos cotidianis deceptionibus impius calumniator insequitur , et sicut ille a gratia tua per culpam suam cecidit , nos quoque ut ab eadem separemur exquirit ? 
Concede , Domine , contra hostem crudelissimum pium tuae defensionis auxilium , ut sicut ille fragilitatem nostram non permittas , bone Rex , in nobis saevissimum hostem sua vota complere . 
qui te graviter elegit offendere , quid nos sicut leo rugiens circuit ? 
quid devorare contendit ? 
semel illi in baptismate sacro renuntiavimus ; semel tibi , Domine , credere professi sumus . 
tales nos per tuam defensionem concede servari , quales nos fieri per aquam regenerationis , Creator altissime , praestitisti . 
qui tui esse coepimus , alium dominum nesciamus . 
tua gratia redempti sumus ; tua mandata te donante faciamus . 
si nos relinquis , ille nos tergiversator invadit ; indefectus atque impudens semper adstitit , lucra sua computans humanas ruinas . 
blanditur ut decipiat ; instigat ut perimat . 
maxime per corpus nostrum animas decipit , et ita labilis per desideria humana diffunditur , ut nulla paene , providentia , nullo prorsus consilio sentiatur . 
longum est per cuncta discurrere . 
tali quis possit obsistere , nisi tu , Domine , illi decreveris obviare ? 
quid enim de nobis possit facere , qui te in nostro corpore ausus fuit per subdola machinamenta temptare ? 
exaudi nos , o custos hominum . 
hic nos ab illo indulgentia tua libera , qui nos trahere nititur ad Gehennam . 
cum illo sortem non habeamus , ut tecum , Domine , habere possimus . 
vindica fabricam tuam ab illo qui destruit . 
damnari alios non faciat , qui se ipse damnavit , sed potius ille cum suis pereat , qui perdere cuncta festinat . 
Heia nunc , karissimi fratres , festinate in Scripturis sanctis proficere , quando me cognoscitis pro doctrinae vestrae copia adiutorio dominicae gratiae tanta vobis et talia congregasse . 
conferte nunc legentes vicissitudinem rerum , ut pro me iugiter Domino supplicare dignemini , quoniam scriptum est : Orate pro invicem , ut salvemini . 
o inaestimabilis pietas virtusque Creatoris , quando in commune utile esse promittitur , si pro nobis invicem pio Domino supplicemus ! 
LIBER Superior liber , domino praestante completus , institutionem videlicet divinarum continet lectionum . 
Hic triginta tribus titulis noscitur comprehensus , qui numerus aetati dominicae probatur accommodus , quando mundo peccatis mortuo aeternam vitam praestitit et praemia credentibus sine fine concessit . 
Nunc tempus est ut aliis septem titulis saecularium lectionum praesentis libri textum percurrere debeamus ; qui tamen calculus , per septimanas sibimet succedentes in se continue revolutus , usque ad totius orbis finem semper extenditur . 
Sciendum est plane quoniam frequenter , quicquid continuum atque perpetuum scriptura sancta vult intellegi , sub isto numero comprehendit , sicut dicit David , Septies in die laudem dixi tibi , cum tamen alibi profiteatur , Benedicam dominum in omni tempore , semper laus eius in ore meo , et Salomon , Sapientia aedificavit sibi domum , excidit columnas septem . 
In Exodo quoque dixit dominus ad Moysen : Facies lucernas septem , et pones eas ut luceant ex adverso . 
Quem numerum Apocalypsis in diversis rebus omnino commemorat . 
Qui tamen calculus ad illud nos aeternum tempus trahit , quod non potest habere defectum . 
Merito ergo ibi semper commemoratur , ubi perpetuum tempus ostenditur . 
Sic arithmetica disciplina magna laude dotata est , quando et rerum opifex deus dispositiones suas sub numeri , ponderis et mensurae quantitate constituit , sicut ait Salomon , Omnia in numero , mensura et pondere fecisti . 
Creatura siquidem dei sic in numero facta cognoscitur , quando ipse in Evangelio dicit , Vestri autem et capilli capitis omnes numerati sunt . 
Item creatura dei constituta est in mensura , sicut ipse in Evangelio testatur , Quis autem vestrum cogitans potest adicere ad staturam suam cubitum unum ? 
Item Esaias propheta dicit , Qui caelum metitur palmo , et terram tenet clausam manu . 
Rursus creatura dei probatur facta sub pondere , sicut ait in ProViis Salomonis , Et librabat fontes aquarum , et paulo post , Quando appendebat fundamenta terrae , cum eo eram . 
Quapropter operae dei singulares atque magnificae necessaria definitione conclusae sunt , ut , sicut eum omnia condidisse credimus , ita et quemadmodum facta sunt aliquatenus disceremus . 
Unde datur intellegi malas operas diaboli nec pondere nec mensura nec numero contineri , quoniam quicquid agit iniquitas , iustitiae semper adversum est , sicut et tertius decimus Psalmus meminit , dicens , Contritio et infelicitas in viis eorum , et viam pacis non cognoverunt . 
Esaias quoque dicit , Dereliquerunt dominum Sabaoth et ambulaverunt per vias distortas . 
Re vera mirabilis et summe sapiens deus , qui omnes creaturas suas singulari moderatione distinxit , ne aliquid eorum foeda confusio possideret , unde pater Augustinus in libro quarto de Genesi ad litteram minutissime disputavit . 
Modo iam secundi voluminis intremus initia , quae paulo diligentius audiamus . 
Sunt enim etymologiis densa et definitionum plena tractatibus . 
In quo libro primum nobis dicendum est de arte grammatica , quae est videlicet origo et fundamentum liberalium litterarum . 
Liber autem dictus est a libro , id est , arboris cortice dempto atque liberato , ubi ante inventionem cartarum antiqui carmina describebant . 
Ideoque licentia est nunc et breves libros facere et prolixiores extendere , quoniam , sicut cortex et virgulta complectitur et vastas arbores claudit , ita pro rerum qualitate permissum est modum libris imponere . 
Scire autem debemus , sicut Varro dicit , utilitatis alicuius causa omnium artium extitisse principia . 
Ars vero dicta est , quod nos suis regulis artet atque con stringat : alii dicunt a Graecis hoc tractum esse vocabulum , apo tes aretes , id est , a virtute , quam diserti viri unuscuiusque rei scientiam vocant . 
Secundo de arte rethorica , quae propter nitorem et copiam eloquentiae suae maxime in civilibus quaestionibus necessaria nimis et honorabilis aestimatur . 
Tertio de logica , quae dialectica nuncupatur ; haec , quantum magistri saeculares dicunt , disputationibus subtilissimis ac brevibus vera sequestrat a falsis . 
Quarto de mathematica , quae quattuor complectitur disciplinas , id est , arithmeticam , geometricam , musicam et astronomicam . 
Mathematic am vero latino sermone doctrinalem possumus appellare ; quo nomine licet omnia doctrinalia dicere possimus quaecumque docent , haec sibi tamen commune vocabulum propter suam excellentiam proprie vindicavit , ut poeta dictus intellegitur apud Graecos Homerus , apud Latinos Vergilius , orator enuntiatus apud Graecos Demosthenes , apud Latinos Cicero declaratur , quamvis multi et poetae et oratores in utraque lingua esse doceantur . 
Mathematica vero est scientia quae abstractam considerat quantitatem . 
Abstracta enim quantitas dicitur , quam intellectu a materia separantes vel ab aliis accidentibus , sola ratiocinatione tractamus . 
Sic totius voluminis ordo quasi quodam vade promissus est . 
Nunc quemadmodum pollicita sunt , per divisiones definitionesque suas singula domino iuvante reddamus , quia duplex quodammodo discendi genus est , quando et linealis descriptio imbuit diligenter aspectum , et post aurium praeparatus intrat auditus . 
Nec illud quoque tacebimus , quibus auctoribus tam graecis quam latinis quae dicimus exposita claruerunt , ut qui studiose legere voluerint , quibusdam compendiis introducti lucidius maiorum dicta percipiant . 
Grammatica a litteris nomen accepit , sicut vocabuli ipsius derivatus sonus ostendit . 
quas primus omnum Cadmus sedecim tantum legitur invenisse , eas Graecis studiosissimis tradens ; reliquas ipsi vivacitate animi suppleverunt . 
de quarum positionibus atque virtutibus graece Helenus , latine Priscianus suptiliter tractaverunt . 
grammatica vero est peritia pulchre loquendi ex poetis illustribus auctoribusque collecta ; officium eius est sine vitio dictionem prosalem metricamque componere ; finis vero elimatae locutionis vel scripturae inculpabili placere peritia . 
sed quamvis auctores temporum superiorum de arte grammatica ordine diverso tractaverint , suisque saeculis honoris decus habuerint , ut Palemon , Phocas , Probus et Censorinus , nobis tamen placet in medium Donatum deducere , qui et pueris specialiter aptus et tyronibus probatur accommodus ; cuius gemina commenta reliquimus , ut , supra quod ipse planus est , fiat clarior dupliciter explanatus . 
sed et sanctum Augustinum propter simplicitatem fratrum breviter instruendam aliqua de eodem titulo scripsisse repperimus ; quae vobis lectitanda reliquimus , ne quid rudibus deesse videatur , qui ad tantae scientiae culmina praeparantur . 
Donatus igitur in secunda parte ita disceptat : de voce articulatade litterade syllabade pedibusde accentibusde posituris sive distinctionibuset iterum de partibus orationis viiide schematibusde etymologiisde orthographia . 
vox articulata est aer percussus sensibilis auditu , quantum in ipso est . 
littera est pars minima vocis articulatae . 
syllaba est comprehensio litterarum , vel unius vocalis enuntiatio , temporum capax . 
pes est syllabarum et temporum certa dinumeratio . 
accentus est vitio carens vocis artificiosa pronuntiatio . 
positura sive distinctio est moderatae pronuntiationis aperta repausatio . 
partes autem orationis sunt octo : nomen pronomen verbum adverbium participium coniunctio praepositio interiectio . 
nomen est pars orationis cum casu , corpus aut rem proprie communiterve significans : proprie , ut Roma Tiberis , communiter ut urbs flumen . 
pronomen est pars orationis quae pro nomine posita tantundem paene significat personamque interdum recipit . 
verbum est pars orationis cum tempore et persona sine casu . 
adverbium est pars orationis quae adiecta verbo significationem eius explanat atque implet , ut iam faciam vel non faciam . 
participium est pars orationis dicta quod partem capiat nominis , partem verbi ; recipit enim a nomine genera et casus , a verbo tempora et significationes , ab utroque numeros et figuras . 
coniunctio est pars orationis adnectens ordinansque sententiam . 
praepositio est pars orationis quae praeposita aliis partibus orationis significationem eius aut mutat aut complet aut minuit . 
interiectio est pars orationis significans mentis affectum voce incondita . 
schemata sunt transformationes sermonum vel sententiarum , ornatus causa polita , quae ab artigrapho nomine Sacerdote collecta fiunt numero nonaginta et octo ; ita tamen ut quae a Donato inter vitia posita sunt , in ipso numero collecta claudantur . 
quod et mihi quoque durum videtur , vitia dicere , quae auctorum exemplis et maxime legis divinae auctoritate firmantur . 
haec grammaticis oratoribusque communia sunt , quae tamen in utraque parte probabiliter reperiuntur aptata . 
addendum est etiam de etymologiis et orthographia , de quibus nonnullos scripsisse certissimum est . 
etymologia vero est aut vera aut verisimilis demonstratio , declarans ex qua origine verba descendant . 
orthographia est rectitudo scribendi nullo errore vitiata , quae manum componit et linguam . 
Haec breviter de definitionibus tantummodo dicta sufficiant . 
ceterum qui ea voluerit latius pleniusque cognoscere , cum praefatione sua codicem legat , quem de grammatica feci arte conscribi , quatenus diligens lector invenire possit , quod illi proposito deputatum esse cognoscit . 
Nunc ad artis rethoricae divisiones definitionesque veniamus ; quae sicut extensa atque copiosa est , ita ; a ; multis et claris scriptoribus tractata dilatatur . 
rethorica dicitur apo tou rhtoreuein , id est copia deductae locutionis , influere . 
ars autem rethorica est , sicut magistri tradunt saecularium litterarum , bene dicendi scientia in civilibus quaestionibus . 
orator igitur est vir bonus dicendi peritus , ut dictum est , in civilibus quaestionbus . 
oratoris autem officium est apposite dicere ad persuadendum ; finis persuadere dictione , quatenus rerum et personarum condicio videtur ammittere , in civilibus quaestionbus . 
unde nunc aliqua breviter assumemus , ut nonnullis partibus indicatis paene totius artis ipsius summam virtutemque intellegere debeamus . 
civiles quaestiones sunt , secundum Fortunatianum , artigraphum novellum , ; quae in communem animi conceptionem possunt cadere , id est quas unusquisque potest intellegere , cum de aequo quaeritur et bono . 
; Partes igitur rethoricae sunt v : inventiodispositioelocutiomemoriapronuntiatio . 
inventio est excogitatio rerum verarum aut verisimilium , quae causam probabilem reddunt . 
dispositio est rerum inventarum in ordinem pulchra distributio . 
elocutio est idoneorum verborum ad inventionem accommodata perceptio . 
memoria est rerum et verborum animi firma perceptio . 
pronuntiatio est ex rerum et verborum dignitate vocis et corporis decora moderatio . 
Genera causarum rethoricae sunt tria principalia : demonstrativumin laudein vituperationedeliberativumin suasione et dissuasioneiudicialein accusatione et defensionein praemii acceptione et negatione demonstrativum genus est cum aliquid demonstramus , in quo est laus et vituperatio . 
deliberativum genus est in quo est suasio et dissuasio . 
iudiciale genus est in quo est accusatio et defensio , vel praemii petitio et negatio . 
Status vero dicitur ea res in qua causa consistit ; fit autem ex intentione et depulsione . 
status causarum aut rationales sunt aut legales . 
rationales secundum generales quaestiones sunt iiii : coniecturafinisqualitasiuridicialisabsolutaassumptivaconcessiopurgatiodeprecatioremotio criminisrelatio criminiscomparationegotialistranslatio . 
sed , quemadmodum ipse se Cicero emendans in libris de Oratore dicit , translatio inter legales accipi debet status , nam et Fortunatianus ait : Nos ; translationem tantummodo legalem accipimus . 
cur ita quoniam nulla translatio , id est , per scriptio , potest esse sine lege . 
; legales sunt ; v ; : scriptum et voluntasleges contrariaeambiguitascollectio sive ratiocinatiodefinitio legalis . 
Coniecturalis status est cum factum , quod ab alio obicitur , ab adversario pernegatur . 
definitivus status est cum id , quod obicitur , non hoc esse contendimus , sed quid illud sit adhibitis definitionibus approbamus . 
qualitas est cum qualis res sit quaeritur ; et quia de vi et genere negotii controversia est , constitutio generalis vocatur . 
cum causa ex eo pendet , quod non aut is agere videtur quem oportet , ( aut non cum eo quicum oportet , ) aut non apud quos , quo tempore , qua lege , quo crimine , qua poena oporteat , translativa dicitur constitutio , quod actio translationis et commutationis indigere videtur . 
iuridicialis est in qua aequi et recti natura et praemii aut poenae ratio quaeritur . 
negotialis est in qua quid iuris ex civili more et aequitate sit consideratur . 
; absoluta est quae ipsa in se continet iuris et iniuriae quaestionem . 
; assumptiva est quae ipsa ex se nihil dat firmi ad recusationem , foris autem aliquid defensionis assumit . 
concessio est cum reus non id quod factum est defendit , sed ut ignoscatur postulat ; quod nos ad paenitentes probavimus pertinere . 
remotio criminis est cum id crimen , quod infertur , ab se et ab sua culpa , vi et potestate in alium reus demovere conatur . 
relatio criminis est cum ideo iure factum dicitur , quod aliquis ante iniuria lacessitus sit . 
comparatio est cum aliud aliquod alterius factum honestum aut utile contenditur , quod ut fieret , illud quod arguitur dicitur esse commissum . 
purgatio est cum factum quidem conceditur , sed culpa removetur ; haec partes habet tres , imprudentiam , casum , necessitatem . 
deprecatio est cum et peccasse et consulto peccasse reus confitetur , et tamen ut ignoscatur postulat , quod genus perraro potest accidere . 
Scriptum et voluntas est , quando verba ipsa videntur cum sententia scriptoris dissidere . 
legis contrariae status est , quando inter se duae leges aut plures discrepare noscuntur . 
ambiguitas est , cum id quod scriptum est duas aut plures res significare videtur . 
collectio est , quae ratiocinatio nuncupatur , quando ex eo quod scriptum est aliud quoque quod non scriptum est invenitur . 
definitio legalis est , cum vis verbi quasi in definitiva constitutione in qua posita sit quaeritur . 
status ergo tam rationales quam legales a quibusdam certius xviii connumerati sunt . 
ceterum secundum Rethoricos Tullii xviiii reperiuntur , propterea quia translationem inter rationales principaliter affixit status ; unde se ipse etiam Cicero , sicut superius dictum est , reprehendens translarionem legalibus statubus applicavit . 
Omnis controversia , sicut ait Cicero , aut simplex est aut iuncta ; et si iuncta erit , considerandum est utrum ex pluribus quaestionibus iuncta sit , an ex aliqua comparatione . 
simplex est quae absolutam continet unam quaestionem , hoc modo : ; Corinthiis bellum indicamus an non ? 
; iuncta est ex pluribus quaestionibus , in qua plura quaeruntur , hoc pacto : utrum Carthago diruatur , an Carthaginensibus reddatur , an eo colonia deducatur . 
ex comparatione utrum potius aut quid potissimum quaeritur , ad hunc modum : utrum exercitus in Macedoniam contra Philippum mittatur , qui sociis sit auxilio , an teneatur in Italia , ut quam maximae contra Hannibalem copiae sint . 
Genera causarum sunt quinque : honestumadmirabilehumileancepsobscurum . 
honestum causae genus est , cui statim sine oratione nostra favet auditoris animus . 
admirabile , a quo est alienatus aminus eorum qui audituri sunt . 
humile est quod negleditur ab auditore , et non magnopere attendendum videtur . 
anceps est in quo aut iudicatio dubia est , aut causa et honestatis et turpitudinis particeps , ut benevolentiam pariat et offensionem . 
obscurum in quo aut tardi auditores sunt , aut difficilioribus ad cognoscendum negotiis causa cernitur implicata . 
Partes orationis rethoricae sunt vi : exordiumnarratiopartitioconfirmatioreprehensioconclusio . 
exordium est oratio animum auditoris idonee comparans ad reliquam dictionem . 
narratio est rerum gestarum aut ut gestarum expositio . 
partitio est quae , si recte habita fuerit , illustrem et perspicuam totam efficit orationem . 
confirmatio est per quam argumentando nostrae causae fidem et auctoritatem et firmamentum adiungit oratio . 
reprehensio est per quam argumentando adversariorum confirmatio diluitur aut elevatur . 
conclusio est exitus et determinatio totius orationis , ubi interdum et epilogorum allegatio flebilis adhibetur . 
Haec licet Cicero , Latinae eloquentiae lumen eximium , per varia volumina copiose nimis et diligenter effuderit , et in Arte Rethorica duobus libris videatur amplexus , quorum commenta a Mario Victorino composita ; in ; bibliotheca mea vobis reliquisse cognoscor : Quintilianus tamen , doctor egregius , qui post fluvios Tullianos singulariter valuit implere quae docuit , virum bonum dicendi peritum a prima aetate suscipiens , per cunctas artes ac disciplinas nobilium litterarum erudiendum esse monstravit , quem merito ad defendendum totius civitatis vota requirerent . 
libros autem duos Ciceronis de Arte Rethorica et Quintiliani duodecim Institutionum iudicavimus esse iungendos , ut nec codicis excresceret magnitudo et utrique , dum necessarii fuerint , parati semper occurrant . 
Fortunatianum vero , doctorem novellum , qui tribus voluminibus de hac re subtiliter minuteque tractavit , in pugillari codice apte forsitan congruenterque redegimus , ut et fastidium lectori tollat et quae sunt necessaria competenter insinuet . 
hunc legat qui brevitatis amator est ; nam cum opus suum in multos libros non tetenderit , plurima tamen acutissima ratiocinatione disseruit . 
quos codices cum praefatione sua in uno corpore reperieris esse collectos . 
Rethorica argumentatio ita tractatur : aut per inductionem , cuius membra sunt haec : propositioillatio quae et assumptio diciturconclusioaut per ratiocinationemper enthymemaqui est imperfectus syllogismusatque rethoricus , qui , sicut Fortunatianusdicit , quinquegeneribus explicatur : convincibiliostentabilisententialiexemplabilicollectivoper epichirema vero , qui est rethoricus etlatior syllogismus , qui fitaut tripertitusaut quadripertitusaut quinquepertitus . 
argumentatio dicta est quasi argutae mentis oratio ; argumentatio est enim oratio ipsa , qua inventum probabile exsequimur argumentum . 
inductio est oratio quae rebus non dubiis captat assensionem eius cum quo instituta est , sive inter philosophos sive inter rethores sive inter sermocinantes . 
propositio inductionis est quae similitudines concedendae rei necessario unius inducit aut plurium . 
illatio inductionis est , quae et assumptio dicitur , quae rem de qua contenditur , et cuius causa similitudines habitae sunt , introducit . 
conclusio inductionis est quae aut concessionem iliationis confirmat , aut quid ex ea conficiatur ostendit . 
Ratiocinatio est oratio , qua id de quo est quaestio comprobamus . 
enthymema igitur est quod Latine interpretatur mentis conceptio , quam imperfectum syllogismum solent artigraphi nuncupare . 
nam in duabus partibus haec argumenti forma consistit , quando id quod ad fidem pertinet faciendam utitur , syllogismorum lege praeterita , ut est illud : . 
; Si tempestas vitanda est , non est igitur navigandum . 
; ex sola enim propositione ( et conclusione ) constat esse perfectum , unde magis oratoribus quam dialecticis convenire iudicatum esy . 
de dia Iecticisautem syllogismis suo loco dicemus . 
Convincibile est quod evidenti ratione convincit , sicut fecit Cicero pro Milone : ; Eius igitur mortis sedetis ultores , cuius vitam si putetis per vos restitui posse , nolitis . 
ostentabile est quod certa rei demonstratione constringit , sicut Cicero in Catilinam : ; Hic tamen vivit . 
Vivit ? 
immo etiam in senatum venit ; . 
sententiale est quod sententia generalis adicit , ut apud Terentium : ; Obsequium amicos , veritas odium parit . 
; exemplabile est quod alicuius exempli comparatione eventum simile comminatur , sicut Cicero in Philippicis . 
; Te miror , Antoni , quorum exempla imitaris , eorum exitus non pertimescere . 
; collectivum est ; cum ; in unum quae argumentata sunt colliguntur , sicut ait Cicero pro Milone : ; Quem igitur cum gratia noluit , hunc voluit cum aliquorum querella , quem iure , quem loco , quem tempore non est ausus , hunc iniuria , alieno tempore , cum periculo capitis non dubitavit occidere ? 
; Praeterea secundum Victorinum enthymematis est altera definitio . 
ex sola propositione , sicut iam dictum est , ita constat enthymema ut est illud : ; Si tempestas vitanda est , non est navigatio requirenda . 
; ex sola assumptione , ut est illud : ; Sunt autem qui mundum dicant sine divina amministratione discurrere . 
, ex sola conclusione , ut est illud : ; Vera est igitur divina sententia . 
; ex propositione et assumptione , ut est illud : ; Si inimicus est , occidit ; inimicus autem est ; , et quia illi deest conclusio , enthymema vocatur . 
Sequitur epichirema . 
epichirema est , quod superius diximus , descendens de ratiocinatione iatior esecutio rethorici syllogismi , latitudine distans et productione sermonis a dialecticis syllogismis , propter quod rethoribus datur . 
tripertitus epichirematicus syllogismus est qui constat membris tribus , id est , propositione , assumptione , conclusione . 
quadripertitus est qui constat ex membris quattuor , propositione , assumptione et una propositionis sive assumptionis conuncta probatione , et conclusione . 
quinquepertitus est itaque qui constat ex membris quinque , id est , propositione et eius probatione , assumptione eiusque probatione et conclusione . 
hunc Cicero ita facit in Arte Rethorica : ; Si deliberatio et demonstratio genera sunt causarum , non possunt recte partes alicuius generis causae putari ; eadem enim res alii genus , alii pars esse potest , eidem genus et pars non potest ; vel cetera , quousque syllogismi huius membra claudantur . 
sed videro quantum aliis partibus lector suum exercere possit ingenium . 
Memoratus autem Fortunatianus in tertio libro meminit de oratoris memoria , de pronuntiatione et voce ; unde tamen monachus cum aliqua utilitate discedit , quando ad suas partes non improbe videtur attrahere , quod illi ad exercendas controversias utiliter aptaverunt . 
memoriam siquidem lectionis divinae recognita cautela servabit , cum in supradicto libro eius vim qualitatemque cognoverit ; artem vero pronuntiationis in divinae legi effatione concipiet ; vocis autem diligentiam in psalmodiae cantatione custodit . 
sic instructus in opere sancto redditur , quamvis aliquantulum libris saecularibus occupetur . 
Nunc ad logicam , quae et dialectica dicitur , sequenti ordine veniamus . 
quam quidam disciplinam , quidam artem appellare maluerunt , dicentes , quando apodicticis , id est veris disputationibus aliquid disserit , disciplina debeat nuncupari ; quando autem quid verisimile atque opinabile tractat , nomen artis accipiat . 
ita utrumque vocabulum argumentationis suae qualitate promeretur . 
nam et pater Augustinus , hac credo ratione commonitus , grammaticam atque rethoricam disciplinae nomine vocitavit , Varronem secutus ; Felix etiam Capella operi suo de Septem Disciplinis titulum dedit . 
disciplina enim dicta est , quia discitur plena ; quae merito tali nomine nuncupatur , quoniam incommutabils illis semper regula veritatis obsequitur . 
Dialecticam primi philosophi in suis quidem dictionibus habuerunt , non tamen ad artis redigere peritiam . 
post quos Aristoteles , ut fuit disciplinarum omnium diligens explanator , ad quasdam regulas doctrinae huius argumenta perduxit , quae prius sub certis praeceptionibus non fuerunt . 
is libros faciens exquisitos Graecorum scholam multiplici laude decoravit ; quem nostri non perferentes diutius alienum , translatum expositumque Romanae eloquentiae contulerunt . 
Dialecticam vero et rethoricam Varro in novem Disciplinarum libris tali similitudine definivit : ; Dialectica et rethorica est quod in manu hominis pugnus astrictus et palma distensa , ; ; illa brevi oratione argumenta concludens , ista facundiae campos copioso sermone discurrens , ; illi verba contrahens , ista distendens . 
dialectica siquidem ad disserendas res acutior , rethorica ad illa quae nititur docenda facundior . 
illa ad scholas nonnunquam venit , ista iugiter procedit in forum . 
illa requirit rarissimos studiosos , haec frequenter et populos . 
Sed priusquam de syllogismis dicamus , ubi totius dialecticae utilitas et virtus ostenditur , oportet de eius initiis quasi quibusdam elementis pauca disserere , ut sicut est a maioribus distinctus ordo , ita et nostrae dispositionis currat intentio . 
consuetudo itaque est doctoribus philosophiae , antequam ad Isagogem veniant exponendam , divisionem philosophiae paucis attingere ; quam nos quoque servantes praesenti tempore non immerito credimus intimandam . 
Philosophia dividiturin inspectivamhaec dividitur innaturalemdoctrinalemhaec dividitur inArithmeticamMusicamGeometriamAstronomiamdivinam et actualemhaec dividitur inmoralemdispensativamcivilem Philosophia est divinarum humanarumque rerum , in quantum homini possibile est , probabilis scientia . 
aliter , philosophia est ars artium et disciplina disciplinarum . 
rursus , philosophia est meditatio mortis : quod magis convenit Christianis qui , saeculi ambitione calcata , conversatione disciplinabili similitudine futurae patriae vivunt , sicut dicit Apostolus : In carne enim ambulantes , non secundum carnem militamus , et alibi Conversatio nostra in caelis est . 
Inspectiva dicitur , qua supergressi visibilia de divinis aliquid et caelestibus contemplamur , eaque mente solummodo contuemur , quoniam corporeum supergrediuntur aspectum . 
naturalis dicitur , ubi unuscuiusque rei natura discutitur , qua nihil generatur invita , sed unumquodque his usibus deputatur , in quibus a Creatore definitum est , nisi forte cum voluntate Dei aliquod miraculum provenire monstretur . 
doctrinalis dicitur scientia quae abstractam considerat quantitatem . 
abstracta enim quantitas dicitur , quam intellectu a materia separantes vel ab aliis accidentibus , ut est par , impar vel alia huiuscemodi , in sola ratiocinatione tractamus . 
divinalis dicitur , quando aut ineffabilem naturam Dei aut spiritales creaturas ex aliqua parte profundissima qualitate disserimus . 
arithmetica est disciplina quantitatis numerabilis secundum se . 
musica est disciplina quae de numeris loquitur , qui ad aliquid sunt his qui inveniuntur in sonis . 
geometrica est disciplina magnitudinis immobilis et formarum . 
astronomia est disciplina cursus caelestium siderum , quae figuras contemplatur omnes et habitudines stellarum circa se et circa terram indagabili ratione percurrit . 
Actualis dicitur , quae res praepositas operationibus suis explicare contendit . 
moralis dicitur , per quam mos vivendi honestus appetitur , et instituta ad virtutem tendentia praeparantur . 
dispensativa dicitur domesticarum rerum sapienter ordo dispositus . 
civilis dicitur , per quam totius civitatis administratur utilitas . 
Philosophiae divisionibus definitionibusque tractatis , in quibus generaliter omnia continentur , nunc ad Porphyrii librum qui Isagoges scribitur accedamus . 
Isagoges Porphyrii tractat de partibus quinque : de genere , de specie , de differentia , de proprio , de accidenti . 
genus est ad species pertinens , quod ; de ; differentibus specie in eo quod quid sit praedicatur , ut animal ; per singulas enim species , id est hominis , bovis , equi et ceterorum , genus animal praedicatur atque significatur . 
species est , quod de pluribus et differentibus numero in eo quod quid sit praedicatur ; nam de Socrate , Platone ; et ; Cicerone homo praedicatur . 
differentia est , quod de pluribus et differentibus specie in eo quod quale sit praedicatur , sicut rationale et mortale in eo quod quale sit de homine praedicatur . 
proprium est , quod unaquaeque species vel persona certo additamento insignitur et ab omni communione separatur , ut risibile de homine , hinnibile de equo . 
accidens est , quod accedit et recedit praeter subiecti corruptionem , vel ea quae sic accedunt ut penitus non recedant . 
haec qui plenius nosse desiderat , introductionem legat Porphyrii , qui licet ad utilitatem alieni operis se dicat scribere , non tamen sine propria laude visus est talia dicta formasse . 
Sequuntur Aristotelis categoriae sive praedicamenta , quibus mirum in modum per varias significantias omnis conclusus est sermo ; quorum organa sive instrumenta sunt tria . 
Organa vel instrumenta categoriarum sive praedicamentorum sunt tria : aequivocaunivocadenominativa . 
aequivoca dicuntur quorum nomen solum commune est , secundum nomen vero substantiae ratio diversa , ut animal homo et quod pingitur . 
univoca dicuntur quorum et nomen commune est , et secundum nomen discrepare eadem substantiae ratio non probatur , ut animal homo atque bos . 
denominativa , id est derivativa , dicuntur quaecumque ab aliquo sola differentia casus secundum nomen habent appellationem , ut a grammatica grammaticus et a fortitudine fortis . 
Aristotelis categoriae vel praedicamenta sunt x : substantia , quantitas , ad aliquid , qualitas , facere , pati , situs , quando , ubi , habere . 
substantia est , quae proprie et principaliter et maxime dicitur , quae neque de subiecto praedicatur neque in subiecto est , ut aliqui homo vel aliqui equus . 
secundae autem substantiae dicuntur in quibus speciebus illae , quae principaliter substantae primo dictae sunt , insunt atque clauduntur , ut in homine Cicero . 
quantitas aut discreta est , et habet partes ab alterutro discretas nec communicantes secundum aliquem communem terminum , velut numerus et sermo qui profertur ; aut continua est , et habet partes quae secundum aliquem communem terminum ad invicem conectuntur , velut linea , superficies , corpus , locus , ; motus , ; tempus . 
ad aliquid vero sunt , quaecumque hoc ipsum , quod sunt , aliorum esse dicuntur , velut maius , duplum , habitus , dispositio , scientia , sensus , positio . 
qualitas est secundum quam aliqui quales dicimur , ut bonus , malus . 
facere est ut secare vel urere , id est , aliquid operari . 
pati est ut secari vel uri . 
situs est ut stat , sedet , iacet . 
quando est ; ut ; hesterno vel cras . 
ubi est ut in Asia , in Europa , in Libya . 
habere est ut calciatum vel armatum esse . 
hoc opus Aristotelis intente legendum est , quando , sicut dictum est , quicquid homo loquitur inter decem ista praedicamenta inevitabiliter invenitur . 
proficit etiam ad libros intellegendos , qui sive rethoribus sive dialecticis applicantur . 
Sequitur liber Perihermemias , suptilissimus nimis et per varias formas iterationesque cautissimus , de quo dictum est : ; Aristoteles , quando Perihermenias scriptitabat , calamum in mente tingebat . 
; In Perihermenias vero , id est de interpretatione , supradictus philosophus de his tractat : de nomine , de verbo , de oratione , de enuntiatione , de affirmatione , de negatione , de contradictione . 
nomen est vox significativa secundum placitum sine tempore , cuius nulla pars est significativa separata , ut Socrates . 
verbum est quod consignificat tempus , cuius pars nihil extra significat , et est semper eorum quae de altero dicuntur nota , ut cogitat , disputat . 
oratio est vox significativa , cuius partium aliquid separatum significativum est , ut Socrates disputat . 
enuntiativa oratio est vox significativa de eo quod est aliquid vel non est , ut Socrates est , Socrates non est . 
affirmatio est enuntiatio alicuius de aliquo , ut Socrates est . 
negatio est alicuius ab aliquo , ut Socrates non est . 
contradictio est affirmationis et negationis oppositio , ut Socrates disputat , Socrates non disputat . 
haec omnia per librum supra memoratum minutissime divisa et subdivisa tractantur . 
quarum rerum definitiones nos breviter intimasse sufficiat , quando in ipso competens explanatio reperitur ; maxime cum eum sex libris a Boethio , viro magnifico , constat expositum , qui vobis inter alios codices est relictus . 
Nunc ad syllogisticas species formulasque veniamus , in quibus nobilium philosophorum iugiter exercetur ingenium . 
formulae categoricorum , id est praedicativorum , syllogismorum sunt iii : in prima formula modi novemin secunda formula modi quattuorin tertia modi sex . 
modi formulae primae sunt viiii . 
primus modus est qui conducit , id est qui colligit , ex universalibus dedicativis dedicativum universale directim , ut ; Omne iustum honestum : omne honestum bonum : omne igitur iustum bonum . 
; secundus modus est qui conducit e universalibus dedicativa et abdicativa abdicativum universale directim ut ; Omne iustum honestum : nullum honestum turpe : nullum igitur iustum turpe . 
; tertius modus est qui conducit ex dedicativis particulari et universali dedicativum particulare directim , ; ut ; ; Quoddam iustum honestum : omne honestum utile : quoddam igitur iustum utile . 
; quartus modus est qui conducit ex particulari dedicativa et viversali abdicativa abdicativum particulare directim , ut ; Quoddam iustum honestum : nullum honestum turpe : quoddam igitur iustum non est turpe . 
; quintus modus est qui conducit ex universalibus dedicativis particulare dedicativum per reflexionem , ut ; Omne iustum honestum : omne honestum bonum : quoddam igitur bonum iustum . 
; sextus modus est qui conducit ex universali dedicativa et universali abdicativa abdicativum universale per refiexionem , ut ; Omne iustum honestum : nullum honestum turpe : nullum igitur turpe iustum . 
; septimus modus est qui conducit ex ; dedicativis particulari et ; universali dedicativum particulare per reflexionem , ut ; Quoddam iustum honestum : omne honestum utile : quoddam igitur utile iustum . 
; octavus modus est qui conducit ex universalibus abdicativa et dedicativa particulare abdicativum per reflexionem , velut ; Nullum turpe honestum : omne honestum iustum : quoddam igitur iustum non est turpe . 
; nonus modus est qui conducit ex universali abdicativa ; et particulari dedicativa ; abdicativum particulare per refiexionem , velut ; Nullum turpe honestum : quoddam honestum iustum : quoddam igitur iustum non est turpe . 
; modi formulae secundae quattuor . 
primus modus est qui conducit ex universalibus dedicativa et abdicativa abdicativum universale directim , velut ; Omne iustum honestum : nullum turpe honestum : nullum igitur turpe iustum . 
; secundus modus est qui conducit ex universalibus abdicativa et dedicativa abdicativum universale directim , velut ; Nullum turpe honestum : omne iustum honestum : nullum igitur turpe iustum . 
; tertius modus est qui conducit ex particulari dedicativa et universali abdicativa abdicativum particulare directim , velut ; Quoddam iustum honestum : nullum turpe honestum : quoddam igitur iustum non est turpe . 
; quartus modus est qui conducit ex particulari abdicativa et universali dedicativa abdicativum particulare directim , ut ; Quoddam iustum non est turpe : omne malum turpe : quoddam igitur iustum non est malum . 
; modi formulae tertiae sex . 
primus modus est qui conducit ex dedicativis universalibus dedicativum particulare tam directim quam reflexim , ut ; Omne iustum honestum : omne honestum iustum : omne iustum bonum : quoddam igitur honestum bonum , vel quoddam bonum honestum . 
; secundus modus est qui conducit ex dedicativis particulari et universali dedicativum particulare directim , ut ; Quoddam iustum honestum : omne iustum bonum : quoddam igitur honestum bonum . 
; tertius modus est qui conducit e dedicativis universali et particulari dedicativum particulare directim , ut ; Omne iustum honestum : quoddam iustum bonum : quoddam igitur honestum bonum . 
; quartus modus est qui conducit ex universalibus dedicativa ; et abdicativa ; abdicativum particulare directim , ut ; Omne iustum honestum : nullum iustum malum : quoddam igitur honestum non est malum . 
; quintus modus est qui conducit ex dedicativa particulari et abdicativa universali abdicativum particulare directim , ut ; Quoddam iustum honestum : nullum iustum malum : quoddam igitur ; honestum ; non est malum . 
; sextus modus est qui conducit ex dedicativa universali et abdicativa particulari abdicativum particulare directim , ut ; Omne iustum honestum : quod dam iustum non est malum : . 
quoddam igitur honestum non est malum . 
; has formulas categoricorum syllogismorum qui plene nosse desiderat , librum legat qui inscribitur Perihermenias Apulei , et quae subtilius sunt tractata cognoscit . 
nec fastidium nobis verba repetita congeminent ; distincta enim atque considerata ad magnas intellegentiae vias praestante Domino nos utiliter introducunt . 
nunc ad hypotheticos syllogismos ordine currente veniamus . 
Modi syllogismorum hypotheticorum , qui fiunt cum aliqua coniunctione , sunt septem . 
primus modus est : ; Si dies est , lucet : est autem dies : lucet igitur . 
; secundus modus est : ; Si dies est , lucet : non lucet : non est igitur dies . 
; tertius modus est ita : ; Non et dies est et non lucet : atqui dies est : lucet igitur . 
; quartus modus est ita : ; Aut dies est aut nox : atqui dies est : nox igitur non est . 
; quintus modus est ita : ; Aut dies est aut nox : atqui nox non est : dies igitur est . 
; sextus modus est ita : ; Non et dies est et non lucet : dies autem est : nox igitur non est . 
; septimus modus est ita : ; Non et dies est et nox : atqui nox non est : dies igitur est . 
; modos autem hypotheticorum syllogismorum si quis plenius nosse desiderat , legat librum Marii Victorini qui inscribitur de Syllogismis Hypotheticis . 
sciendum quoque quoniam Tullius Marcellus Carthaginiensis de categoricis et hypotheticis syllogismis , quod a diversis philosophis latissime dictum est , septem libris cautet suptiliterque tractavit , ita ut primo libro de regula , ut ipse dicit , collegentiarum artis dialecticae disputaret , et quod ab Aristotele de categoricis syllogismis multis libris editum est , ab isto secundo et tertio libro breviter expleretur ; quod autem de hypotheticis syllogismis ab Stoicis innumeris voluminibus tractatum est , ab isto quarto et quinto libro colligeretur ; in sexto vero de mixtis syllogismis , in septimo autem de compositis disputavit . 
quem codicem vobis legendum reliqui . 
Hinc ad pulcherrimas definitionum species accedamus , quae tanta digntate praecellunt , ut possint dici orationum apertae manifestationes et quaedam indicia dictionum . 
definitio vero definitionum est oratio brevis uniuscuiusque rei naturam a communione divisam propria significatione concludens . 
haec multis modis praeceptisque conficitur . 
divisio definitionum : usiodes , id est substantialisennomatice , id est notiopoeodes , id est qualitativahypographite , id est descriptiocata antilexin , id est adverbiumcata diaphoran id est per differentiamcata metaphoran , id est per translationemcat ' apheresin tu enantiu , id est per privationem contrariicata typosin , id est per quandam imaginationemos typos , id est veluticata ellipes olocleru omogenus , id est per indigentiam pleni ex eodem generecata epenon , id est per laudemcata analogian , id est iuxta rationemcata to ; pros ti ; , id est ad aliquidcata etiologian , id est rei rationem . 
definitionum prima est usiodes , id est substantialis , quae proprie et vere dicitur definitio , ut est : ; Homo animal rationale mortale sensus disciplinaeque capax . 
; haec enim defintio per species et differentias descendens venit ad proprium , et designat plenissime quid sit homo . 
secunda est species definitionis , quae Graece ennomatice dicitur , Latine enuntiatio nuncupatur , quam notionem communi non proprio nomine possumus dicere . 
haec isto modo semper efficitur : ; Homo est quod rationi conceptione et exercitio praeest animalibus cunctis ; ; non enim dixit quid est homo , sed quid agat , quasi quodam signo in notitiam devocato . 
in ista enim et in reliquis notio rei profertur non substantialis , ut in illa primaria explicatione declaratur ; et quia illa substantialis est , definitionum omnium optinet principatum . 
tertia species definitionis est , quae Graece pyoedes dicitur , Latine qualitativa . 
haec dicendo quid quale sit , id quod sit evidenter ostendit , cuius exemplum tale est : ; Homo est qui ingenio va Iet , artibus pollet , et cognitione rerum aut quae agere debeat eligit , aut animadversione quod inutile sit contemnit . 
; his enim qualitatibus expressus ac definitus homo est . 
quarta species definitionis est , quae Graece hypographice , Latinee descriptionalis nuncupatur , quae adhibita circuitione dictorum factorumque rem quae quid sit descriptione declarat , ut si luxuriosum volumus definire , dicimus : ; Luxuriosus est victus non necessarii et sumptuosi et onerosi appetens , in deliciis affiuens , in libidine promptus . 
; haec et talia definiunt luxuriosum ; quae species definitionis oratoribus magis apta est quam dialecticis , quia latitudines habet . 
haec similitudo in bonis rebus ponitur et in malis . 
quinta species denitionis est , quam Graece cata antilexin , Latine adverbium dicimus . 
haec vocem illam , de cuius re quaeritur , alio sermone designat uno ac singulari , et quodammodo quid illud sit in uno verbo positum , uno vcrbo alio declarat , ; ut ; : ; Conticiscere est tacere . 
; item cum terminum dicimus finem , aut populatas interpretamur esse vastatas . 
sexta species definitionis est , quam Graeci cata diaphoran , nos per differentiam dicimus ; id est , cum quaeritur quid intersit inter regem et tyrannum , adiecta differentia quid uterque sit definitur , id est : ; Rex est modestus et temperans , tyrannus vero impius et immitis . 
; septima est species definitionis , quam Graeci cata metaphoran , Latini per translationem dicunt , ut Cicero in topicis : ; Litus est qua fluctus eludit . 
; hoc varie tractari potest ; modo enim ut moveat , sicut illud : ; Caput est arx corporis , ; modo ut vituperet , ut illud : ; Divitiae sunt brevis vitae longum viaticum ; , modo ut laudet : ; Adulescentia est flos aetatis . 
; octava species definitionis est , quam Graeci cata apheresin tu enantiu , Latini per privantiam contrarii eius quod definitur dicunt , ut : ; Bonum est , quod malum non est ; iustum est , quod iniustum non est , ; et his similia ; quod se ita naturaliter ligat , ut necessariam cognitionem sibi unius comprehensione conectat . 
hoc autem genere definitionis uti debemus cum contrarium notum est , nam certa ex incertis nemo probat . 
sub qua specie sunt hae definitiones : ; Substantia est , quod neque qualltas est neque quantitas neque aliqua accidentia . 
; quo genere definitionis Deus definiri potest . 
etenim cum quid sit Deus nullo modo comprehendere valeamus , sublatio omnium existentium , quae Graeci onta appellant , cognitionem Dei nobis circumcisa et ablata notarum rerum cognitione supponet , ut si dicamus : ; Deus est , quod neque corpus est neque ullum elementum neque animal neque mens neque scnsus neque intellectus neque aliquid quod ex his capi potest ; - his enim ac talibus sublatis , quid sit Deus poterit definiri . 
nona species definitionis est , quam Graeci cata typosin , Latini per quandam imaginationem dicunt , ut : ; Aeneas est Veneris et Anchisae ius . 
; haec semper in individuis versatur , quae Graeci atoma appellant ; item accidit in eo genere dictionis , ubi aliquid pudor aut metus est nominare , ut Cicero : ; Cum me videlicet sicarii illi describant . 
; decima species definitionis est , quam Graeci os typos , Latini veluti diximus appellant , ut si quaeratur quid sit animal , respondeatur ; Homo ; . 
non enim manifeste dicitur animal solum esse hominem , cum sint alia innumerabilia ; sed cum dicitur ; Homo ; , veluti ipsum hominem animal designat , cum tamen huic nomini multa subiaceant . 
rem enim quaestam praedictum declaravit exemplum ; hoc est autem proprium definitionis quid sit illud quod quaeritur declarare . 
undecima est species definitionis , quam Graeci cata ellipes olocleru homogenus , Latini per indigentiam pleni ex eodem genere vocant , ut si quaeratur quid sit quadrans respondeatur ; ; Cui dodrans deest , ut sit assis . 
; duodecima species est definiiionis , quam Graeci cata epenon , Latini per laudem dicunt , ut Tullius pro Cluentio : ; Lex est mens et animus et consilium et sententia civitatis ; et aliter ; Pax est tranquilla libertas . 
; fit et per vituperationem quam Graeci psogon vocant : ; Servitus est postremum malorum omnium , non modo bello sed morte quoque repellenda . 
; tertia decima species est definitionis , ; quam Graeci cata analogian , Latini iuxta rationem dicunt ; sed hoc contingit cum maioris rei nomine res definitur inferior , ut est illud : ; Homo minor mundus . 
; Cicero hac definitione sic usus est : ; Edictum legem annuam dicunt esse . 
; quarta decima est species definitionis , ; quam Graeci cata ton pros ti , Latini ad aliquid vocant , ut est illud : ; Pater est cui est filius , dominus est cui est servus ; et Cicero in Rethoricis : ; Genus est quod plures partes amplectitur , ; item ; Pars est quod subest generi . 
; quinta decima est species definitionis , quam Graeci cata etiologian , Latini rei rationem vocant , ut : ; Dies est soI supra terras , nox est sol sub terris . 
; scire autem debemus praedictas species definitionum topicis merito esse societas , quoniam inter quaedan argumenta sunt positae et nonnullis locis commemorantur in topicis . 
nunc ad topica veniamus , quae sunt argumentorum sedes , fontes sensuum , et origines dictionum . 
Divisio topicorum , sive locorum ex quibus argumenta ducuntur : alia in eo ipso de quo agitur haerentnonnulla dicuntur affecta quae quodammodo ex rebus aliis tracta noscunturalia assumuntur extrinsecus . 
argumenta quae de eo ipso de quo agitur haerent : a totoa partibusa nota . 
argumentum a toto est , cum definitio adhibetur ad id quod quaeritur , sicut ait Cicero : ; Gloria est laus recte factorum , magnorumque in republica fama meritorum . 
; a partibus est argumentum cum is qui se defendit aut negat factum , aut factum esse iure defendit . 
a nota est argumentum , cum ex vi nominis argumentum quod elicitur , ut Cicero : ; Consulem , consulem , inquam , quaerebam , quem in isto maiali invenire non poteram . 
; affecta argumenta sunt , quae quodammodo ex rebus aliis tracta noscuntur : coniugataa generea forma generisa similitudine a differentiaex contrarioab adiunctisab antecedentibusa consequentibusa repugnantibusa causisab effectibusa comparatione , quae fit a maiore ad minus , a minore ad maius , a pari ad parem . 
a coniugatis argumentum est , cum declinatur a nomine et fit verbum , ut Cicero Verrem dicit ; everrisse ; provinciam , vel nomen a verbo , cum latrocinari dicitur latro - nomen a nomine ut Terentius : ; Inceptio est amentium , haut amantium ; - dummodo distet unius appellationis postremitas in alia vocis declinatione formata . 
a genere argumentum est , cum de eodem genere sententa ductur , ut Vergilius : ; Varium et mutabile semper femina . 
; ab specie argumentum est , cum generali quaestioni fidem species facit : ; At non sic Phrygius penetrat Lacedaemona pastor . 
; a simili argumentum est , quando rebus aliquibus similia proferuntur , ut Vergilus : ; Suggere tela mihi : non ullum dextera frustra torserit in Rutulos , steterunt quae in corpore Graium lliacis campis . 
; a differentia argumentum est , quando per differentiam aliqua separantur - Vergilius : ; Non Diomedis equos nec currum cernis Achillis . 
; a contrariis argumentum dicitur , quando res discrepantes sibimet opponuntur - Vergilius : ; Mortaline manu factae immortale carinae fas habeant , certusque incerta pericula lustret Aeneas ? 
; a consequentibus argumentum est , quando positam rem aliquid inevitabiliter consequitur - Vergilius : ; Non ea vis animo , nec tanta superbia victis . 
; ab antecedentibus argumentum est , quando aliqua ex his quae prius gesta sunt comprobantur - Cicero pro Milone : ; Cum non dubitaverit aperire quid cogitaverit , vos potestis dubitare quid fecerit ? 
; a repugnantibus argumentum est quando illud , quod obicitur , aliqua contrarietate destruitur , ut Cicero : ; Is igitur non modo tali periculo liberatus , sed honore amplissimo ditatus , domi te interficere voluisset . 
; a coniugatis argumentum est cum contropabiliter ostenditur , quid sit ex re quaque venturum : ; Nos si pellant , nihil affore credunt , quin omnem Hesperiam penitus sua sub iuga mittant . 
; a causis argumentum est , quando consuetudine communi res quaeque tractatur - Terentius : ; Ego nonnihil veritus sum dudum abs te , Dave , ne faceres quod vulgus servorum solet , dolis ut me deluderes . 
; ab effectis argumentum est , cum ex his quae facta sunt aliquid approbatur , ut Vergilius : ; Degeneres animos timor arguit . 
; a comparatione argumentum est , quando per coliationem personarum sive causarum sententiae ratio sub imputatione formatur - Vergilius : ; Tu potes Aenean manibus subducere Graium ; nos aliquid contra Rutulos iuvisse nefandum est ? 
; Argumenta ducuntur extrinsecus quae Graeci atechnos , id est artis expertes , vocant , ut est testimonium . 
testimonium vero constat : ex personaex naturae auctoritateex temporis auctoritate , quae constat modis octo : ingenioopibusaetatefortunaarteusunecessitateconcursio fortuitorumex dictis factisque maiorumex tormentis . 
testimonium omne est , quod ab aliqua externa re sumitur ad faciendam fidem . 
persona non qualiscumque est , quae testimonii pondus habet ad faciendam fidem , sed morum probitate debet esse laudabilis . 
naturae auctoritas est , quae maxima virtute consistit . 
testimonia multa sunt quae afferant temporis auctoritatem , id est , ingenium , opes , aetas , fortuna , ars , usus , necessitas , concursio rerum fortuitarum . 
a dictis factisque maiorum petitur fides , cum priscorum dicta factaque memorantur . 
a tormentis fides praebetur , post quae nemo creditur velle mentiri . 
ea vero quae tractantur in tempore , quia suis nominibus plana sunt , definitione non indigent . 
Memoriae quoque condendum est , topica oratoribus , dialecticis , poetis et iurisperitis communiter quidem argumenta praestare ; sed quando aliquid specialiter probant , ad rethores , poetas iurisperitosque pertinent , quando vero generaliter disputant , ad philosophos attinere manifestum est . 
mirabile plane genus operis , - in unum potuisse colligi quicquid mobilitas ac varietas humanae mentis in sensibus exquirendis per diversas causas poterat invenire , - conclusit liberum ac voluntarium intellectum ; nam quocumque se verterit , quascumque cogitationes intraverit , in aliquid eorum , quae praedicta sunt , necesse est ut humanum cadat ingenium . 
Illud autem competens iudicavimus recapitulare breviter , quorum labore in Latinum eloquium res istae pervenerint , ut nec auctoribus gloria sua pereat et nobis plenissime rei veritas innotescat . 
Isagogem transtulit Victorinus orator ; commentum eius quinque libris vir magnificus Boethius edidit . 
Categorias idem transtulit Victorinus ; cuius commentum octo libris ipse quoque formavit . 
Perihermenias supramemoratus Victorinus transtulit in Latinum ; cuius commentum sex libris patricius Boethius minutissima disputatione tractavit . 
Apuleius vero Madaurensis ; syllogismos categoricos breviter enodavit ; Victorinus de ; syllogismis hypotheticis dixit ; quindecim quoque species esse definitionum idem Marius Victorinus diligenter edocuit . 
Topica Aristotelis Cicero transtulit in Latinum ; cuius commenta prospector atque amator Latinorum Victorinus quattuor libris exposuit . 
auctoritatem vero eorum librorum in unum codicem non incompetenter fortasse collegi , ut quicquid ad dialecticam pertinet , in una congestione codicis clauderetur . 
expositiones itaque diversorum librorum , quoniam erant multiplices , sequestratim in codicibus fecimus scribi ; quos in una vobis bibliotheca Domino praestante dereliqui . 
De liberalibus igitur artibus , quantum rudibus iudicavimus expedire , fortasse decursa sunt , ut quasi quibusdam ianuis apertis ad ingressum disciplinarum desideranter accedere debeatis . 
nam etsi per quasdam difficultates intrentur atque discantur , tam diu habent rudimentorum laborem , donec quae sit earum suavitas indagetur ; cum vero studiosos fuerit perfectio subsecuta , tunc unusquisque delectabile habet sudoris sui pertulisse molestias . 
tempus est ut similiter ad earum divisiones opinatissimas accedamus , unde Graecia Latinae linguae non immerito putatur antistare ; quas simili brevitate non tam explicare quam indicare temptabimus . 
cur enim quasi nobiliter latius disseratur , quod distincte atque planissime apud proprios reperitur auctores ? 
Considerandum est autem quod iam , quia locus se attulit , in rethorica parte libavimus quid intersit inter artem et disciplinam , ne se diversitas nominum permixta confundat . 
inter artem et disciplinam Plato et Aristoteles , opinabiles magistri saecularium litterarum , hanc differentiam esse voluerunt , dicentes artem esse habitudinem operatricem contingentium , quae se et aliter habere possunt ; disciplina vero est quae de his agit quae aliter evenire non possunt . 
sed hoc de mundanis dixisse praesumptum est , quando solae litterae divinae nesciunt fallere , quoniam habent immobilem veritatis auctorem . 
audivimus etiam Felicem Capellam aliqua de disciplinis scripsisse deflorata , ne talibus litteris fratrum simplicitas linqueretur ignara ; quae tamen ad manus nostras adhuc minime pervenire potuerunt . 
sed melius est ut nec illa vobis quandoque pereant , et ista quamvis exigua desiderantibus celeriter offerantur . 
nunc ergo ad mathematicae veniamus initia . 
Mathematica , quam Latine possumus dicere ; doctrinalem ; , scientia est quae abstractam considerat quantitatem . 
abstracta enim quantitas dicitur , quam intellectu a materia separantes vel ab aliis accidentibus , ut est par , impar , vel ab aliis huiuscemodi , in sola ratiocinatione tractamus . 
haec ita dividitur : divisio mathematicae : arithmeticamusicageometriaastronomia . 
arithmetica est disciplina quantitatis numerabilis secundum se . 
musica est disciplina quae de numeris loquitur , qui ad aliquid sunt his qui inveniuntur in sonis . 
geometria est disciplina magnitudinis immobilis et formarum . 
astronomia est disciplina cursus caelestium siderum , quae figuras contemplatur omnes , et habitudines stellarum circa se et circa terram indagabili ratione percurrit . 
quas suo loco paulo latius indicamus ut commemoratarum rerum virtus competenter possit ostendi . 
Modo de disciplinarum nomine disseramus . 
disciplinae sunt quae , sicuti iam dictum est , numquam opinionibus deceptae fallunt et ideo tali nomine nuncupantur , quia necessariae suas regulas servant . 
hae nec intentione ; crescunt , nec subductione ; minuuntur nec ullis varietatibus permutantur , se in vi propria permanentes regulas suas inconvertibili firmitate custodiunt . 
has dum frequenti meditatione revolvimus , sensum nostrum acuunt limumque ignorantiae detergunt , et ad illam inspectivam contemplationem , si tamen sanitas mentis arrideat , Domino largente perducunt . 
scire autem debemus Iosephum Hebreorum doctissimum in primo libro Antiquitatum , titulo nono , dicere arithmeticam et astronomiam Abraham primum Aegyptiis tradidisse , unde semina suscipientes , ut sunt homines acerrimi ingeni , excoluisse sibi reliquas latius disciplinas . 
quas merito sancti Patres nostri legendas studiosissimis persuadent , quoniam ex magna parte per eas a carnalibus rebus appetitus noster abstrahitur , et faciunt desiderare quae , praestante Domino , solo possumus corde conspicere . 
quocirca tempus est ut de eis singillatim ac breviter disserere debeamus . 
Scriptores saecularium litterarum inter disciplinas mathematicas primam omnium arithmeticam esse voluerunt , propterea quoniam musica et geometria et astronomia , quae sequuntur , indigent arithmeticam ut virtutes suas valeant explicare . 
Verbi gratia , simplum ad duplum , quod habet musica , indiget arithmeticam ; ; geometria vero quod habet trigonum , quadriangulum , vel his similia , idem indiget arithmeticam ; ; astronomia etiam quod habet in motu siderum numeros punctorum , indiget arithmeticam ; arithmetica vero ut sit , neque musica neque geometria neque astronomia egere cognoscitur . 
propterea his fons et mater arithmetica reperitur , quam disciplinam Pythagoras sic laudasse monstratur , ut omnia sub numero et mensura a Deo creata fuisse memoraret , dicens alia in motu , alia in statu ita esse formata , ut tamen nulla eorum praeter ista quae dicta sunt substantiam percepissent ; credo , trahens hoc initium , ut multi philosophorum fecerunt , ab illa sententia prophetali , quae dicit : omnia Deum mensura , numero et pondere disposuisse . 
Haec itaque consistit ex quantitate discreta , quae parit genera numerorum nullo sibi communi termino sociata . 
v enim ad x , vi ad iiii , vii ad iii per nullum communem terminum alterutra sibi societate nectuntur . 
arithmetica vero dicitur eo quod numeris praeest . 
numerus autem est ex monadibus multitudo composita , ut iii v x xx et cetera . 
intentio arithmeticae est docere nos naturam abstracti numeri et quae ei accidunt ; ut , verbi gratia , parilitas , imparilitas et cetera . 
Numerus autem dividitur in paribus : pariter parpariter imparimpariter paret imparibus : primum et simplicemsecundum et compositumtertium mediocrem quiquodammodo primus etincompositus , alio veromodo secundus et compositus par numerus est qui in duabus partibus aequalibus dividi potest ut ii iiii vi viii x et reliqui . 
impar numerus est qui in duabus partibus aequalibus dividi nullatenus potest , ut iii v vii viiii xi et reliqui . 
pariter par numerus est cuius divisio in duabus aequalibus partibus fieri potest usque ad monada , ; ut ; verbi gratia lxiiii dividuntur in xxxii , xxxii in xvi , xvi in viii , viii in iiii , iiii in ii , ii vero in i et i . 
pariter impar numerus est qui similiter solummodo in duabus partibus dividi potest aequalibus , ut ; x in v , ; xiiii in vii , xviii in viiii et his similia . 
impariter par numerus est qui plures divisiones secundum aequalitatem partium recipere potest , non tamen ut usque ad assem perveniat ; ut verbi gratia xxiiii in bis xii , xii in bis vi , vi vero in bis iii , et amplius non procedit . 
primus de imparibus et simplex numerus est qui monadicam mensuram solam recipere potest , ut verbi gratia iii . 
v . 
vii . 
xi . 
; xiii . 
; xvii et his similia . 
secundus et compositus numerus est qui non solum monadicam mensuram , sed et arithmeticam recipere potest , ut verbi gratia viiii . 
xv . 
xxi et his similia . 
mediocris numerus est qui quodammodo simplex ; et ; incompositus esse videtur , alio vero modo secundus et compositus , ut verbi gratia viiii ad xv dum comparatus fuerit , primus est et incompositus , quia non habet communem numerum nisi solum monadicum ; ad xv vero si comparatus fuerit , secundus est et compositus , quoniam inest illi communis numerus praeter monadicum , id est trinarius numerus , qui novem mensurat ter terni et xv ter quini . 
Altera divisio de paribus et imparibus : ; Numerus ; aut par estaut imparaut superfluusaut indigensaut perfectus superfluus numerus est qui descendit de paribus . 
is , dum par sit , superfluas partes quantitatis suae habere videtur ; ut xii habent medietatem vi , sexta pars ii , quarta pars iii , tertia pars iiii et duodecima pars i , qui omnes summatim fiunt xvi . 
indigens numerus est qui et ipse de paribus descendit . 
is quantitatis suae summam partium inferiorem habet ; ut viii , cuius medietas iiii , quarta pars ii , octava pars i , quae simul congregatae partes fiunt vii . 
perfectus numerus est qui tamen et ipse de paribus descendit . 
is , dum par sit , omnes partes suas simul assumptas aequales habet ; ut vi , cuius medietas iii , tertia pars ii , sexta pars i , quae assumptae partes faciunt ipsum senarium numerum . 
Tertia divisio totius numeri : Omnis numerusaut secundum se consideraturaut ad aliquidalii sunt aequalesalii inaequalesalii sunt maioresalii sunt minoresmultiplicessuperparticularessuperpartientesmultiplices superparticularesmultiplices superpartientessubmultiplicessubsuperparticularessubsuperpartientessubmultiplices superparticularessubmultiplices superpartientesper se numerus est qui sine relatione aliqua dicitur , ut iii . 
iiii . 
v vi et ceteri similes . 
ad aliquid numerus est qui relative ad alios comparatur , ut verbi gratia iiii ad ii dum comparatus fuerit , duplex dicitur et multiplex , vi ad iii , viii ad iiii , x ad v ; et iterum iii ad i triplex , vi ad ii , viiii ad iii et ceteri . 
aequales numeri dicuntur qui secundum quantitatem aequales sunt , ut verbi gratia ii ad ii , iii ad iii , x ad x , c ad c et ceteri . 
inaequales numeri sunt qui ad invicem comparati inaequalitatem demonstrant , ut iii ad ii , iiii ad iii , v ad iiii , x ad vi ; et universaliter maior minori aut minor maiori huiusmodi dum comparatus fuerit , inaequalis dicitur . 
; minor numerus est qui vel replicatione minuitur aut ratione membrorum aut partium ; maior numerus est qui habet in se illum minorem numerum , ad quem comparatur , et aliquid plus , ut verbi gratia quinarius numerus trinario numero fortior est , eo quod habeat quinarius numerus in se trinarium numerum et alias partes eius duas ; et reliqui tales . 
multiplex numerus est qui habet in se minorem numerum bis aut ter aut quater aut multipliciter , ut verbi gratia ii ad unum dum comparati fuerint , duplex est ; iii ad i triplex , iiii quadruplex et reliqui . 
e contra submultiplex numerus est qui intra multiplicem continetur bis aut ter aut quater aut multipliciter , ut verbi gratia unus a duobus bis continetur , a tribus ter , a iiii quater , a v quinquies , et ab aliis multipliciter . 
superparticularis numerus est , dum fortior continet intra se inferiorem numerum circa quem comparatur , similiter et unam partem eius , ut verbi gratia iii ad ii dum comparati fuerint , continent in se ii et alium i , qui media pars est duorum ; iiii ad iii dum comparati fuerint , continent in se iii et alium i , qui est tertia pars trium ; iterum v ad iiii dum comparati fuerint , habent in se quaternarium numerum et alium unum , qui quarta pars esse dicitur quaternarii numeri ; et ceteri tales . 
subsuperparticularis numerus est minor , qui continetur in fortiore numero cum alia una parte sua aut media aut tertia aut quarta aut quinta , ut verbi gratia ii ad iii , iii ad iiii , iiii ad v et ceteri . 
superpartiens numerus est qui in se inferiorem numerum totum continet , et super hoc alteras partes eius duas aut iii aut iiii aut v aut alias , ut verbi gratia v ad iii dum comparati fuerint , habet in se quinarius numerus trinarium numerum et super haec alias partes eius duas ; vii ad iiii dum comparati fuerint , habent in se iiii et alias iii partes eius ; viiii ad v dum comparati fuerint , habent in se v et alias iiii partes eius . 
subsuperpartiens numerus est qui continetur in numero superpartienti cum aliquibus partibus suis duabus aut tribus aut pluribus , ut verbi gratia iii continentur a v cum aliis duabus partibus suis ; ; iiii a vii cum tribus partibus suis ; ; v a viiii cum quattuor partibus suis . 
multiplex superparticularis numerus est qui , dum comparatus ad inferiorem sibi numerum fuerit , continet in sc totum inferiorem numerum multipliciter cum aliqua parte eius , ut verbi gratia v ad ii dum comparati fuerint , continent in se bis bini cum una parte eius ; viiii ad iiii dum comparati fuerint , continent in se bis quaterni et unam partem eius . 
submultiplex superparticularis numerus est qui , dum ad fortiorem sibi numerum comparatus fuerit , continetur a fortiore sibi multipliciter cum alia una parte sua , ut verbi gratia ii ad v dum comparati fuerint , continentur ab eo bis cum una parte sua . 
multiplex superpartionalis numerus est qui , dum comparatus ad inferiorem sibi numerum fuerit , continet eum multipliciter cum aliis partibus eius , ut verbi gratia viii ad iii dum comparati fuerint , continent in se bis terni cum aliis duabus partibus eius ; xiiii ad vi dum comparati fuernt , continent intra se bis seni cum aliis duabus partibus eius ; xvi ad vii dum comparati fuerint , continent eum bis cum aliis duabus partibus eius ; xviiii ad viii dum comparati fuerint , continent intra se bis viii cum aliis tribus partibus eius . 
submultiplex superpartionalis numerus est qui , dum ad fortiorem sibi comparatus fuerit , continetur ab eo multipliciter cum aliquibus partibus suis , ut verbi gratia iii ad viii continentur bis cum duabus partibus suis ; iiii ad xv continentur ; tertio ; cum tribus partibus suis . 
Sequitur quarta divisio totius numeri : ; Numeri ; aut discreti suntaut continenteslinealessuperficiosisolidi discretus numerus est qui a discretis monadibus continetur , ut verbi gratia iii a iiii , v a vi et reliqui . 
continens numerus est qui a coniunctis monadibus continetur , ut verbi gratia trinarius numerus , si in magnitudine intellegatur , id est in linea aut spatium aut solidum , dicitur continens ; similiter quaternarius et quinarius numeri . 
linealis numerus est qui inchoans a monade linealiter scribitur usque ad infinitum , unde alpha ponitur pro designatione linearum , quoniam haec littera unum significat apud Graecos - aaa . 
superficialis numerus est qui non solum longitudine sed et latitudine continetur , uttrigonus numerus , quadratus numerus , quinquiangulus numerus , circulatus numerus , et ceteri qui semper in superficie continentur . 
trigonus numerus est ita : aa aa a a . 
quadratus numerus est itaaaaaaaaaa . 
quinquiangulus itaaa aa a . 
circularis numerus est qui , dum similiter multiplicatus fuerit , a se inchoans ad se convertitur , ut verbi gratia quinquies quini xxv est ita . 
. . ita et in senario contingit ut sexies seni xxxvi et sexies xxxvi ccxvi . 
solidus numerus est qui longitudne et latitudine vel altitudine continetur , ut sunt pyramides , qui in modum a flammae consurgunt ita . 
. . cybi , ut sunt tesserae , ita . 
. . spherae , quibus est aequalis undique rotunditas , ita . 
. . 
sphericus autem numerus est qui a circulato numero multiplicatus a se inchoans ad se convertitur , ut verbi gratia quinquies quini xxv ; hic circulus dum in se ipsum multiplicatus fuerit , facit spheram , id est quinquies xxv cxxv . 
His igitur rebus sollicita mente tractatis , memento quod haec discplina ideo ceteris antefertur , quonam ipsa , sicut superius dictum est , ut sit , nullius alterius indiget disciplinae ; reliquae vero quae sequuntur , sicut eius iam qualitas virtutis ostendit , ut sint atque subsistant , indigent arithmetica disciplina . 
quam apud Graecos Nicomachus diligenter exposuit . 
hunc prius Madaurensis Apuleius , deinde magnificus vir Boethius Latino sermone translatum Romanis contulit lectitandum ; quibus , ut aiunt , si quis saepius utitur , quantum hominibus fas est , lucidissima procul dubio ratione perfunditur . 
datum est etiam nobis ex magna parte sub ipsa vivere disciplina ; quando horas per eam discimus , quando mensuum curricula supputamus , quando spatium anni redeuntis agnoscimus , per numerum siquidem ne confundamur instruimur . 
tolle saeculo computum , et omnia ignorantia caeca complectitur ; nec differre potest a ceteris animalibus , qui calculi non intellegit quantitatem . 
et ideo tantum gloriosa res est , quantum vitae nostrae necessaria comprobatur ; nam per ipsam et substantia nostra certissime discitur , et expensarum modus libratis supputationibus rogatur . 
numerus est qui cuncta disponit ; per ipsum discimus quid primo , quid secundo facere debeamus . 
Et si causam tantae re suptili praescrutatione discutias , nec miracula Domini a virtute numeri redduntur aliena . 
primus ad unum pertinet Deum , sicut in Pentateucho legitur : audi , Israel , Dominus Deus tuus Dominus unus est . 
secundus ad duo pertinet Testamenta , quod ait in Regum : Et fecit in Dabir duo cherubin decem cubitorum magnitudine . 
postremo totius spei nostrae suavissimus fructus in sancta Trinitate repositus est , non quod ipsa sub numero sit , sed illa numeri utilitatem potentia suae maiestatis ostendit . 
in essentia quidem Divinitatis monas intellegitur , in personis vero trinitas comprobatur ; legitur enim in epistula Iohannis : Tria sunt quae testimonium perhibent , aqua , sanguis et spiritus . 
de quattuor evangeliis etiam in Ezechiel legitur : Et ex medio eorum similitudo quattuor animalium . 
quintus numerus ad quinque libros Moysi noscitur pertinere , sicut in Apostolo legitur : In ecclesia volo quinque verba sensus eloqui . 
sexto vero die Dominus hominem fecit ad imaginem et similitudinem suam . 
nam et ipsum Spiritum sanctum dicimus et credimus septiformem ; - et ut res summae atque omnipotentissimae intellegantur , numerus nobis necessarius invenitur . 
Nunc veniamus ad musicam quae ipso nomine et propria virtute suavis est . 
Gaudentius quidem , de musica scribens , Pythagoram dicit huius rei invenisse primordia ex malleorum sonitu et cordarum extensione percussa . 
quam vir disertissimus Mutianus transtulit in Latinum , ut ingenium eius assumpti operis qualitas indicaret , Clemens vero Alexandrinus presbyter , in libro quem contra Paganos edidit , musicam ex Musis dicit sumpsisse principium , Musasque ipsas qua de causa inventa fuerint , diligenter exponit . 
nam Musae ipsae appellatae sunt apo tou masteuein , id est a quaerendo , quod per ipsas , sicut antiqui voluerunt , vis carminum et vocis modulatio quaereretur . 
invenimus etiam Censorinum , qui ad Quintum Cerellium scripsit de Natali eius die , ubi de musica disciplina vel de alia parte mathesis non neglegenda disseruit ; quoniam utiliter legitur , ut res ipsae penetrabilius animae frequenti meditatione condantur . 
Musica ergo disciplina per omnes actus vitae nostrae hac ratione diffunditur ; primum , si Creatoris mandata faciamus et puris mentibus statutis ab eo regulis serviamus . 
quicquid enim loquimur vel intrinsecus venarum pulsibus commovemur , per musicos rithmos armoniae virtutibus probatur esse sociatum . 
musica quippe est scientia bene modulandi ; quod si nos bona conversatione tractamus , tali disciplinae probamur semper esse sociati . 
quando vero iniquitates gerimus , musicam non habemus . 
caelum quoque et terra , vel omnia quae in eis dispensatione superna peraguntur , non sunt sine musica disciplina ; nam Pythagoras hunc mundum per musicam conditum et gubernari posse testatur . 
In ipsa quoque religione valde permixta est , ut [ sunt ] Decalogi decacordus , tinnitus cytharae , tympana , organi melodia , cymbalorum sonus . 
ipsum quoque Psalterium ad instar instrumenti musici nominatum esse non dubium est , eo quod in ipso contineatur caelestium virtutum suavis nimis et grata modulatio . 
Nunc de musicae partibus , sicut est a maioribus traditum , disseramus . 
musica est disciplina vel scientia quae de numeris loquitur , qui ad aliquid sunt his qui inveniuntur in sonis , ut duplum , triplum , quadruplum , et his similia quae dicuntur ad aliquid . 
Musicae partes sunt tres : armonica - rithmica - metrica . 
armonica est scientia musica quae discernit in sonis acutum et gravem . 
rithmica est quae requirit in concursione verborum , utrum bene sonus an male cohaereat . 
metrica est quae mensuram diversorum metrorum probabili ratione cognoscit , ut verbi gratia heroicon , iambicon , heleiacon , et cetera . 
Instrumentorum musicorum genera sunt tria : percussionalia - tensibilia - inflatilia . 
percussionalia sunt acitabula aenea et argentea , vel alia quae metallico rigore percussa reddunt cum suavitate tinnitum . 
tensibilia sunt cordarum fila sub arte religata , quae a modico plectro percussa mulcent aurium delectabiliter sensum , in quibus sunt species cythararum diversarum . 
inflatilia sunt quae spiritu reflante completa in sonum vocis animantur , ut sunt tubae , calami , organa , pandoria et cetera huiuscemodi . 
Restat nunc ut de symphoniis dicere debeamus . 
symphonia est temperamentum sonitus gravis ad acutum vel acuti ad gravem , modulamen efficiens sive in voce sive in flatu sive in percussione . 
symphoniae autem sunt sex : prima diatessaron , secunda diapente , tertia diapason , quarta diapason simul et diatessaron , quinta diapason simul et diapente , sexta disdiapason . 
prima diatessaron symphonia est quae constat ex ratione epitrita et fit ex sonis quattuor , unde et nomen accepit . 
secunda diapente symphonia est quae constat ex ratione emiolia et fit sonitibus quinque unde etiam nomen accepit . 
tertia diapason symphonia est quae etiam diocto dicitur . 
constat ex ratione diplasia , hoc est , dupla ; fit autem per sonitus octo , unde et nomen accepit sive diocto sive diapason , quia apud veteres cytharae ex octo cordis constabant ; diapason ergo dicta est quasi ex omnibus sonis constans . 
quarta diapason simul et diatessaron symphonia est quae constat ex ratione quam habet XXIIII numerus ad novenarium numerum ; fit autem per sonitus quinta diapason simul et diapente symphonia est quae constat ex ratione triplasia ; fit autem per sonitus xii . 
sexta disdiapason , id est dupla diapason , symphonia est quae constat ex ratione tetraplasia ; fit autem per sonos Tonus est totius constitutionis armonicae differentia et quantitas , quae in vocis accentu sive tenore consistit . 
toni vero sunt quindecim : hypodorius hypoiastius hypophrygius hypoaeolius hypolydius dorius iastius phrygius aeolius lydius hyperdorius hyperiastius hyperphrygius hyperaeolius hyperlydius . 
primus hypodorius tonus est omnium gravissime sonans , propter quod et inferior nuncupatur . 
secundus hypoiastius autem hypodorium hemitonio praecedens . 
tertius hypophrygius est hypoiastium hemitonio , hypodorium tono praecedens . 
quartus hypoaeolius est hypophrygium hemitonio , hypoiastium tono , hypodorium tono semis praecedens . 
quintus hypolydius est hypoaeolium hemitonio , hypophrygium tono , hypoiastium tono semis , hypodorium ditono praecedens . 
sextus dorius est hypolydium hemitonio , hypoaeolium tono , hypophrygium tono semis , hypoiastium ditono , hypodorium duobus semis tonis , hoc est diatessaron symphonia , praecedens . 
septimus iastius est dorium hemitonio , hypolydium tono , hypoaeolium tono semis , hypophrygium ditono , hypoiastium duobus semis tonis , hoc est diatessaron symphonia , hypodorium tribus tonis praecedens . 
octavus phrygius est iastium hemitonio , dorium tono , hypolydium tono semis , hypoaeolium ditono , hypophrygium duobus semis tonis , hoc est diatessaron symphonia , hypoiastium tribus tonis , hypodorium tribus semis tonis , hoc est diapente symphonia , praecedens . 
nonus aeolius phrygium hemitonio , iastium tono , dorium tono semis , hypolydium duobus tonis , hypoaeolium duobus semis tonis , hoc est diatessaron symphonia , hypophrygium tribus tonis , hypoiastium tribus semis tonis , hoc est diapente symphonia , hypodorium quattuor tonis praecedens . 
decimus lydius est aeolium hemitonio , phrygium tono , iastium tono semis , dorium duobus tonis , hypolydium duobus semis tonis , hoc est diatessaron symphonia , hypoaeolium tribus tonis , hypophrygium tribus semis tonis , hoc est diapente symphonia , hypoiastium quattuor tonis , hypodorium quattuor semis ; tonis ; praecedens . 
undecimus hyperdorius est lydium hemitonio , aeolium tono , phrygium tono semis , iastium duobus tonis , dorium duobus semis tonis , hoc est diatessaron symphonia , hypolydium tribus tonis , hypoaeolium tribus semis tonis , hoc est diapente symphonia , hypophrygium quattuor tonis , hypoiastium quattuor semis , hypodorium quinque ; tonis praecedens ; . 
duodecimus hyperiastius est hyperdorium hemitonio , lydium tono , aeolium tono semis , phrygium duobus tonis , iastium duobus semis tonis , hoc est diatessaron symphonia , dorium tribus tonis , hypolydium tribus semis tonis , hoc est diapente symphonia , hypoaeolium quattuor tonis , hypophrygium quattuor semis , hypoiastium quinque tonis , hypodorium quinque semis ; praecedens ; . 
tertius decimus hyperphrygius est hyperiastium hemitonio , hyperdorium tono , lydium tono semis , aeolium duobus , phrygium duobus semis , hoc est diatessaron symphonia , iastium tribus tonis , dorium tribus semis , hoc est diapente symphonia , hypolydium quattuor tonis , hypoaeolium quattuor semis , hypophrygium quinque , ; hypoiastium quinque ; semis , hypodorium sex , hoc est diapason symphonia , praecedens . 
quartus decimus hyperaeolius est hyperphrygium hemitonio , hyperiastium tono , hyperdorium tono semis , lydium duobus tonis , aeolium duobus semis , hoc est diatessaron symphonia , ; phrygium tribus tonis , iastium tribus semis tonis , hoc est diapente symphonia ; , dorium quattuor tonis , hypolydium quattuor semis , hypoaeolium quinque tonis , hypophrygium quinque semis , hypoiastium sex tonis , hoc est diapason symphonia , hypodorium sex semis tonis ; praecedens ; . 
quintus decimus hyperlydius est novissimus et acutissimus omnium , hyperaeolium hemitonio , hyperphrygium tono , hyperiastium tono semis , hyperdorium duobus tonis , lydium duobus semis , hoc est diatessaron symphonia , aeolium tribus , phrygium tribus semis tonis , hoc est diapente symphonia , iastium quattuor tonis , dorium quattuor semis , hypolydium quinque , hypoaeolium quinque semis , hypophrygium sex tonis , hoc est diapason symphonia , hypoiastium sex semis tonis , hypodorium septem tonis ; praecedens ; . 
unde claret quoniam hyperlydius tonus omnium acutissimus septem tonis praecedit hypodorium omnium gravissimum . 
in quibus , ut Varro meminit , tantae utilitatis virtus ostensa est ut excitatos animos sedaret , ipsas quoque bestias , necnon et serpentes , volucres atque delfinas ad auditum suae modulationis attraheret . 
Nam ut Orphei lyram , Syrenarum cantus tamquam fabulosa taceamus , quid de David dicimus , qui ab spiritibus immundis Saulem disciplina saluberrimae modulationis eripuit , novoque modo per auditum sanitatem contulit regi , quam medici non poterant herbarum potestatibus operari ? 
Asclepiades quoque , medicus maiorum attestatione doctissimus , freneticum quendam per symphoniam naturae suae reddidisse memoratur . 
multa sunt autem , quae in aegris hominibus per hanc disciplinam leguntur facta miracula . 
caelum ipsum , sicut supra memoravimus , dicitur sub armoniae dulcedine revolvi ; et ut breviter cuncta complectar , quicquid in supernis sive terrenis rebus convenienter secundum Auctoris sui dispositionem geritur , ab hac disciplina non refertur exceptum . 
Gratissima ergo nimis utilisque cognitio , quae et sensum nostrum ad superna erigit et aures suavi modulatione permulcet . 
quam apud Graecos Alypius , Euclides , Ptolomeus et ceteri probabili institutione docuerunt ; apud Latinos autem vir magnificus Albinus librum de hac re compendiosa brevitate conscripsit , quem in bibliotheca Romae nos habuisse atque studiose legisse retinemus . 
qui si forte gentili incursione sublatus est , habetis hic Gaudentium Mutiani latinum , quem si sollicita intentione relegetis , huius scientiae vobis atria patefaciet . 
fertur etiam Latino sermone et Apuleium Madaurensem instituta huius operis effecisse . 
scripsit etiam et pater Augustinus de Musica sex libros , in quibus humanam vocem rithmicos sonos et armoniam modulabilem in longis syllabis atque brevibus naturaliter habere posse monstravit . 
Censorinus quoque de accentibus voci nostrae adnecessariis subtiliter disputavit pertinere dicens ad musicam disciplinam ; quem vobis inter ceteros transscriptum reliqui . 
Nunc ad Geometriam veniamus , quae est descriptio contemplativa formarum , documentum etiam visibile philosophorum ; quod ut praeconiis efferant , Iovem suum in operibus propriis geometrizare testantur . 
quod nescio utrum laudibus an vituperationibus applicetur , quando quod illi pingunt in pulvere colorato , Iovem facere mentiuntur in caelo . 
quod si vero Creatori et omnipotenti Domino salubriter applicetur , potest haec sententia forsitan convenire veritati - geometrizat enim , si fas est dicere , sancta Trinitas , quando creaturis suis , quas hodieque fecit existere , diversas species formulasque concedit ; quando cursus stellarum potentia veneranda distribuit , et statutis lineis facit currere quae moventur certaque sede quae sunt fixa constituit . 
quicquid enim bene disponitur atque completur , potest disciplinae huius qualitatibus applicari . 
Geometria latine dicitur terrae dimensio , quoniam per diversas formas ipsius disciplinae , ut nonnulli dicunt , primum Aegyptus dominis propriis fertur esse partitus ; cuius disciplinae magistri mensores ante dicebantur . 
sed Varro , penitissimus Latinorum , huius nominis causam sic extitisse commemorat , dicens prius quidem dimensiones terrarum terminis positis vagantibus ac discordantibus populis pacis utilia praestitisse ; deinde totius anni circulum menstruali numero fuisse partitum , unde et ipsi menses , quod annum metiantur , edicti sunt . 
verum postquam ista reperta sunt , provocati studiosi ad illa invisibilia cognoscenda coeperunt quaerere quanto spatio a terra luna , a luna sol ipse distaret , et usque ad verticem caeli quanta se mensura distenderet ; quod peritissimos geometras assecutos esse commemorat . 
tunc et dimensionem universae terrae probabili refert ratione collectam ; ideoque factum est ut disciplina ipsa Geometria nomen acciperet , quod per saecula longa custodit . 
unde Censorinus in libro quem scripsit ad Quintum Cerellium , spatia ipsa caeli terraeque ambitum per numerum stadiorum distincta curiositate descripsit ; quem si quis recensere voluerit , multa philosophorum mysteria brevi lectione cognoscit . 
Geometria vero est disciplina magnitudinis immobilis et formarum . 
geometria dividitur : in planumin magnitudinem numerabilemin magnitudinem rationalem et irrationalemin figuras solidas . 
planae figurae sunt quae longitudine et latitudine continentur . 
numerabilis magnitudo est quae numeris arithmeticae dividi potest . 
magnitudines rationales et irrationales sunt - rationales quorum mensuram scire possumus , irrationales vero quorum mensurae quantitas cognita non habetur . 
figurae solidae sunt quae longitudine , latitudine et altitudine continentur . 
His partibus atque divisionibus totius geometriae disciplina tractatur , et numerositas illa formarum , quae sive in terrestribus sive in caelestibus est , tali expositione concluditur . 
cuius disciplinae apud Graecos Euclides , Apollonius , Archimedes nec non et alii scriptores probabiles extiterunt ; ex quibus Euclidem translatum Romanae linguae idem vir magnificus Boethius edidit . 
qui si diligenti cura relegatur , hoc quod praedictis divisionibus apertum est manifestae intellegentiae claritate cognoscitur . 
Astronomia superest ; quam si casta ac moderata mente perquirimus , sensus quoque nostros , ut veteres dicunt , magna claritate dilucidat . 
quale est enim ad caelos animo subire , totamque illam machinam supernam indagabili ratione discutere , et inspectiva mentis sublimitate ex aliqua parte colligere quod tantae magnitudinis arcana velaverunt ! 
nam mundus ipse , ut quidam dicunt , spherica fertur rotunditate collectus , ut diversas rerum formas ambitus sui circuitione concluderet . 
unde librum Seneca consentanea philosophis disputatione formavit , cui titulus est de forma Mundi ; quem vobis idem reliquimus perlegendum . 
Astronomia itaque dicitur , unde nobis sermo est , astrorum lex , quia nesciunt ullo modo quam a suo Creatore disposita sunt vel consistere vel moveri : nisi forte quando aliquo miraculo facto Divinitatis arbitrio commutantur , sicut Hiesus Nave ut sol in Gabaon staret legitur impetrasse , et ostensam magis stellam , quae mundo salutarem adventum mihi nuntiavit ; in passione quoque Domini Christi tribus horis sol tenebrosus effectus est , et his similia . 
ideo enim et miracula dicuntur , quoniam contra rerum consuetudinem admiranda contingunt . 
feruntur enim , sicut dicunt astronomi , quae caelo fixa sunt ; moventur vero planetae , id est erraticae , quae cursus suos certa tamen definitione conficiunt . 
Astronomia est itaque , sicut iam dictum est , disciplina quae cursus caelestium siderum et figuras contemplatur omnes , et habitudines stellarum circa se et circa terram indagabili ratione percurrit . 
; divisio astronomiae : ; spherica positiosphericus motusorientalis locusoccidentalis locusseptentrionalis locusaustralis locushemispherion quod est super terramhemispherion quod dicitur esse sub terrisnumerus circularispraecedentia vel antegradatio stellarumremotio vel retrogradatio stellarumstatus stellarumaugmentum computiablatio computiin magnitudine solis , lunae et terraeeclipsis et cetera schemataquae in his continentur . 
spherica positio est per quam cognoscitur situs spherae qualiter sit . 
sphericus motus est per quem sphera spherice movetur . 
orientalis locus est unde aliquae stellae oriuntur . 
occidentalis locus est ubi nobis occidunt aliquae stellae . 
septentrionalis locus est ubi sol pervenit in fortioribus diebus . 
australis locus est ubi sol pervenit in fortioribus noctibus . 
hemispherion est , quod est super terram , ea pars caeli quae tota a nobis videtur . 
hemispherion sub terra est , ut aiunt , quod videri non potest , quamdiu sub terra fuerit . 
numerus circularis stellarum est per quem cognosci dicitur , per quantum tempus unaquaeque stella circulum suum implere potest , sive per longitudinem sive per latitudinem . 
praecedentia vel antegradatio stellarum est quam Graeci propodismon vocant , dum stella motum suum consuetum agere videtur , et aliquid praeter consuetudinem praecedit . 
remotio vel retrogradatio stellarum est quam Graeci ypopodismon aut anapodismon vocant , in quo stella , dum motum suum agat , simul et retrorsum moveri videtur . 
status stellarum est quod Graeci stirigmon vocant , quia dum stella semper moveatur , tamen in aliquibus locis stare videtur ; nam et Varro , in libro quem de Astrologia conscripsit , stellam commemorat ab stando dictam . 
augmentum computi est quotiens astronomi secundum astronomicas regulas computum computo addere videntur . 
ablatio computi est in qua astronomi secundum astronomicas regulas computantes computum a computo iudicant auferendum . 
magnitudo solis , lunae et terrae est quando ostendunt quia sol fortior est terrae , terra fortior lunae , per aliquam quantitatem . 
eclipsis solis est quotiens in luna tricesima ipsa luna nobis apparet , et per ipsam nobis sol obscuratur ; eclipsis lunae est quotiens in umbram terrae luna incurrit . 
De astronomia vero disciplina in utraque lingua diversorum quidem sunt scripta volumina ; inter quos tamen Ptolomeus apud Graecos praecipuus habetur , qui de hac re duos codices edidit , quorum unum minorem , alterum maiorem vocavit Astronomum . 
is etiam canones , quibus cursus astrorum inveniantur , instituit ; ex quibus , ut mihi videtur , climata forsitan nosse , horarum spatia comprehendere , lunae cursum pro inquisitione paschali , solis eclipsin , ne simplices aliqua confusione turbentur , qua ratione fiant advertere non videtur absurdum . 
sunt enim , ut dictum est , climata quasi septem lineae ab oriente in occidentem directae , in quibus et mores hominum dispares et quaedam animalia specialiter diversa nascuntur ; quae vocitata sunt a locis quibusdam famosis , quorum primum est Merohis , secundum Sohinis , tertium Catochoras , id est Africa , quartum Rhodus , quintum Hellespontus , sextum Mesopontum , septimum Borysthenus . 
horologia quoque , quae tamen solis claritate monstrantur , distinctis quibusdam regulis per singulos tractus climatum veraciter aptata consistunt ; quod utiliter priorum et maxime Ptolomei constat diligentia perquisitum . 
Est alia quoque de talibus non despicienda commoditas , si oportunitatem navigationis , si tempus arantium , si aestatis caniculam , si autumni suspectos imbres inde discamus . 
dedit enim Dominus unicuique creaturae suae aliquam virtutem , quam tamen innoxie de propria qualitate noscamus . 
cetera vero quae se ad cognitionem siderum coniungunt , id est adnotitiam fatorum , et fidei nostrae sine dubitatione contraria sunt , sic ignorari debent , ut nec scripta esse videantur . 
unde doctissimus quoque pater Basilius , in libro sexto eorum quos appellavit Exemeron , cautissime diligenterque tractavit , ab animis hominum huiusmodi curas sanctissima disceptatione detruncans ; quem prima fronte ; in ; Octateucho diximus legi . 
hinc et pater Augustinus in secundo libro de Doctrina Christiana meminit , dicens ; quia familiaris est perniciosissimo errori fatue fata cantantium ; ; unde ; commodius honestiusque contemnitur ; , si talis persuasio nesciatur . 
- mundi quoque figuram curiosissimus Varro sublongae rotunditati in Geometriae volumine comparavit , formam ipsius ad ovi similitudinem trahens , quod in latitudine quidem rotundum sed in longitudine probatur oblongum . 
- nobis autem sufficit , quantum in Scripturis sacris legitur , tantum de hac parte sentire , quia nimis absurdum est hinc humanam sequi sententiam , unde , quantum nobis expedit , divinam noscimur habere doctrinam . 
His igitur breviter de doctrinis saecularibus comprehensis , ostenditur quia non parvam utilitatem ad intellegentiam divinae legis afferre noscuntur , sicut etiam a quibusdam sanctis Patribus indicatur . 
Promissionibus ergo nostris , ut opinor , pro modulo ingenii Domino praestante completis , consideremus ordo iste disciplinarum cur fuerit usque ad astra perductus ; scilicet ut animos vel saeculari sapientiae deditos disciplinarum exercitatione defecatos a terrenis rebus abduceret , et in superna fabrica laudabiliter collocaret . 
Sed nonnulli siderum pulchritudine et splendoris claritate pellecti , perditionis suae causas studiosissime perquirentes , in lapsus stellarum caecatis mentibus corruerunt , ita ut per supputationes noxias , quae mathesis dicitur , eventus rerum se praescire posse confiderent . 
quos , ut de nostris taceam , Plato , Aristoteles atque alii viri meliores ingenio , rerum ipsarum veritate commoti , concordi sententia damnaverunt , dicentes confusionem rerum potius de tali persuasione generari ; nam si genus humanum ad varios actus nascendi necessitate premeretur , cur aut boni mores mererentur laudem , aut mali legum incurrerent ultionem ? 
et quamvis ipsi non fuerint caelesti sapientiae dediti , veritatis tamen testimonio errores eorum merito perculerunt , de quibus dicit Apostolus : Dies observatis et menses ; timeo ne sine causa laboraverim in vobis . 
unde et in Deuteronomio Dominus plenius iubet : Non inveniatur in te qui lustrat filium vel filiam suam , per ignem divinans divinationem et auspicans et augurans veneficus et incantans incantationem ventriloquus et prodigiorum inspector et interrogans mortuos ; est autem abominatio Domino Deo tuo omnis faciens haec . 
Sed nos , qui mentis intentione veraciter subire desideramus ad caelos , omnia Deum credamus pro sua voluntate disponere , et vanitates saeculi respuentes atque damnantes Scripturarum divinarum libros , sicut in primo volumine dictum est , servato ordine sedulo perscrutemur , quatenus quod illi propter humanas laudes inaniter appetere visi sunt , nos ad Creatoris gloriam cuncta referentes utiliter ad superna mysteria perducamus . 
et ideo , sicut beatus Augustinus ait et alii doctissimi Patres , scripturae saeculares non debent respui . 
legem vero divinam convenit , sicut scriptum est , die noctuque meditari , quia illinc interdum aliquarum rerum honesta notitia comparatur , hoc autem aeterna vita percipitur . 
Si quis vero , caelesti amore flammatus et terrenis desideriis exutus , supernas virtutes desiderat intueri , sancti Iohannis Apocalypsin legat , et in illa contemplatione defixus cognoscit Dominum Christum , qui tanta tamque mirifica opera providentia excogitavit , ratione disposuit , virtute perfecit , nunc Spiritu divino sustentare , potestate terrere , pietate moderari : inexcogitabilis , ineffabilis , et nulli alii plenissime notus quam ipse sibi . 
cognoscet etiam in throno maiestatis suae residentem per angelos sanctos ecclesias commonere , ultiones malis minari , bonis praemia polliceri , et a cunctis senioribus , archangelis ac totius militiae caelestis exercitu cum tremore maximo suppliciter adorari ; et hoc illis esse praecipuum ac singulare negotium , gloriam sanctae Trinitatis infatigabili semper devotione concinere . 
intellegit quoque mundum istum eius imperio gubernari , et in fine saeculi quando voluerit in melius immutandum . 
tunc angelis tuba canentibus mortui resurgent , et in novitate vitae reparabitur genus humanum , quod longa vetustate fuerat consepultum . 
ipse quoque terribilis ac metuendus , tonitruis fulminibusque praemissis , destructo iniquitatis filio mundum iudicaturus adveniet , patefactis virtutibus suis , quas in primo adventu provida dispensatione passim non decrevit ostendere . 
post intelleget quantis laboribus et calamitatibus absoluta in aeternum cum Domino laetetur ecclesia , qua iustitia cum diabolo pereant qui eius iussionibus obsecundant ; et tunc re vera magna exultatione saginatur , quando rerum ipsarum fuerit inspectione completus . 
erit etiam post haec , sicut scriptum est , caelum novum et terra nova ; quod si modo fixe atque inviolabiliter credimus , ad illam gloriam contuendam Christi munere pervenimus . 
Sed si adhuc volumus maiore illuminatione compleri , ut etiam hic nobis constitutis futura possit vita dulcescere , cum timore maximo et admiratione , in quantum tamen sobrie mens humana pertingit , consideremus quemadmodum sancta Trinitas personis distincta , natura vero inseparabiliter conexa atque consubstantialis , creaturas suas commeans atque replens , ubique sit tota ; deinde quemadmodum malis absens reddatur , cum tamen praesens esse non desinat ; tertio cum substantia ipsius supra omne lumen sit et claritas singularis , a nulla tamen creaturarum modo sicut est possit plenissime contueri , sicut dicit Apostolus : Videbimus eum sicuti est ; quarto qualis sit in Christo rege pietas , ut Dominus angelorum humanam condicionem non fuerit dedignatus assumere , et vita omnium crucis elegerit sustinere patibulum . 
nam ut mors ab humano genere vinceretur , in assumpta carne pertulit , qui non potest mori , et cetera quae de hac re diversi Patres , repleti divino Spiritu , veraciter ediderunt . 
In istis quidem ac talibus omnis admiratio deficit , perscrutatio humana succumbit . 
verumtamen haec sunt deliciae Christianorum , haec consolatio magna lugentium , quoniam dum talia reverenter et fixa mente revolvimus , praestante Christo a nobis diabolum cum suis operibus effugamus . 
tamen ista sic admiranda sunt , ut constanter indubieque credantur ; sic supra nos confitenda , ut omnimodo fixa nostris mentibus perseverent . 
licet enim talibus considerationibus sensus nostros cedere ; fidem vero nostram non licet hesitatione aliqua titubare . 
sed tamen quod hic consequi non possumus , cum eum ipsius indulgentia viderimus , in quantum donaverit pro modulo nostro sine dubitatione cognoscimus , sicut dicit Apostolus : Nunc videmus per speculum in enigmate , tunc autem facie ad faciem . 
Sed quid est hoc , quod beatis facies Dei promittitur , cum ille membrorum nulla distinctione formetur ? 
sine dubio facies Dei virtutis eius adoranda cognitio est , divini luminis sancta declaratio , omnipotentiae ipsius praecipua magnitudo , iustitiae tanta puritas ut omnis illi aequitas comparata sordescat , veritatis incommutabilis fortitudo , patientiae librata moderatio , pietatis indeficiens plenitudo , consilii stupenda dispositio , gloria mirabilis , clementia singularis . 
felicitas magna fidelium , quibus promittitur sicuti est Dominum videre , cui devotissime credentes iam beatitudinis spe magna repleti sunt ! 
quid , rogo , praestabit aspectus , quando talia iam largitus est creditus ? 
inaestimabile quippe donum est conspicere Creatorem , unde vivunt quaecumque vitalia sunt , unde sapiunt quaecumque subsistunt , unde administrantur quaecumque creata sunt , unde reparantur quaecumque in melius instaurata consurgunt , unde veniunt quaecumque salutariter appetuntur , unde virtutes manant per quas ipse vincitur mundus . 
sed licet omnia sustentet , omnia inenarrabiliter pius arbiter administret , illa tamen nimis suavissima dona sunt , quando nostro conspectui clementissimus Redemptor apparere dignabitur . 
haec et his similia quae possunt de illa maiestate cogitari , ut arbitror , faciem Dei vocat Apostolus . 
Praesta , quaesumus , Domine , visionis huius gloriosissimam sanctitatem , ut eos , quibus tam magnum desiderium concitasti , non patiaris de illa bonitate fraudari . 
videamus te in aeternum viventem , qui pro nobis mori dignatus es . 
videamus gloriam maiestatis tuae , qui in carne nostra voluisti humilis apparere . 
nam ut servos tuos benigne respicias , habet et istud saeculum ; ut ipsi vero tuam faciem plenissime atque evidenter inspiciant , iste non recipit mundus . 
praesta , Domine , ut illa credentibus tibi conferas , in quibus praemia cuncta concludas . 
Hinc itaque , dilectissimi fratres , pater Augustinus , ut fidelibus solet esse proficuus , in libro quem ad Paulinam scripsit de videndo Deo copiose nimis et mirabiliter disputavit ; in cuius fine quomodo Deus videatur distincte breviterque complexus est . 
quapropter non de nostris meritis sed de gratia Domini praesumentes , illum conspectum concedi nobis iugiter postulemus , quando ipse trina promissione munificus pauperes suos commonens dicit : Petite et accipietis , quaerite et invenietis , pulsate et aperietur vobis . 
unde , carissimi fratres , hinc potius evenit ut largiente Domino veraciter ad caelum subire mereamur , quam illinc unde se gentiles ad supernam fabricam fallaciter extollere putaverunt . 
modum fortasse librorum excessisse videamur ; sed si Genesis atque Exodi aliorumque librorum consideres quantitatem , incipiunt esse breves quos prius aestimavimus longiores . 
Cassiodori senatoris institutionum divinarum et humanarum rerum libri duo explicuerunt feliciter . 
