Qui gentis omnis mariaque et terras mouet , eiius sum ciuis ciuitate caelitum . 
Ita sum ut uidetis splendens stella candida , signum quod semper tempore exoritur suo hic atque in caelo : nomen Arcturo est mihi . 
Noctu sum in caelo clarus atque inter deos , inter mortalis ambulo interdius . 
Et alia signa de caelo ad terram accidunt : qui est imperator diuom atque hominum Iuppiter , is nos per gentis alios alia disparat qui facta hominum moresque , pietatem et fidem noscamus , ut quemque adiuuet opulentia . 
Qui falsas litis falsis testimoniis petunt quique in iure abiurant pecuniam , eorum referimus nomina exscripta ad Iouem ; cottidie ille scit quis hic quaerat malum : qui hic litem apisci postulant peiiurio mali , res falsas qui impetrant apud iudicem , iterum ille eam rem iudicatam iudicat ; maiore multa multat quam litem auferunt . 
Bonos in aliis tabulis exscriptos habet . 
Atque hoc scelesti in animum inducunt suom , Iouem se placare posse donis , hostiis : et operam et sumptum perdunt ; id eo fit quia nihil ei acceptumst a peiiuris supplici ; facilius si qui pius est a dis supplicans quam qui scelestust inueniet ueniam sibi . 
Idcirco moneo uos ego haec , qui estis boni quique aetatem agitis cum pietate et cum fide : retinete porro , post factum ut laetemini . 
Nunc huc qua caussa ueni argumentum eloquar . 
Primumdum huic esse nomen urbi Diphilus Cyrenas uoluit . 
Illic habitat Daemones in agro atque uilla proxuma propter mare , senex , qui huc Athenis exsul uenit , hau malus ; neque is adeo propter malitiam patria caret , sed dum alios seruat se impediuit interim , rem bene paratam comitate perdidit . 
Huic filiola uirgo periit paruola . 
Eam de praedone uir mercatur pessumus , is eam huc Cyrenas leno aduexit uirginem . 
Adulescens quidam ciuis huiius Atticus eam uidit ire e ludo fidicinio domum , amare occepit : ad lenonem deuenit , minis triginta sibi puellam destinat datque arrabonem et iure iurando alligat . 
Is leno , ut se aequom est , flocci non fecit fidem neque quod iuratus adulescenti dixerat . 
Ei erat hospes par sui , Siculus senex scelestus , Agrigentinus , urbis proditor ; is illius laudare infit formam uirginis et aliarum itidem quae eius erant mulierculae . 
Infit lenoni suadere ut se cum simul eat in Siciliam : ibi esse homines uoluptarios dicit , potesse ibi eum fieri diuitem , ibi esse quaestum maxumum meretricibus . 
Persuadet . 
Nauis clanculum conducitur , quidquid erat noctu in nauem comportat domo leno ; adulescenti qui puellam ab eo emerat ait sese Veneri uelle uotum soluere ( id hic est Veneris fanum ) et eo ad prandium uocauit adulescentem huc . 
Ipse hinc ilico conscendit nauem , auehit meretriculas . 
Adulescenti alii narrant ut res gesta sit , lenonem abiisse . 
Ad portum adulescens uenit : illorum nauis longe in altum apscesserat . 
Ego quoniam uideo uirginem asportarier , tetuli et ei auxilium et lenoni exitium simul : increpui hibernum et fluctus moui maritumos . 
Nam Arcturus signum sum omnium unum acerrumum : uehemens sum exoriens , quom occido uehementior . 
Nunc ambo , leno atque hospes , in saxo simul sedent eiecti : nauis confracta est eis . 
Illa autem uirgo atque altera itidem ancillula de naui timidae desuluerunt in scapham . 
Nunc eas ab saxo fluctus ad terram ferunt ad uillam illius , exsul ubi habitat senex , quoius deturbauit uentus tectum et tegulas ; et seruos illic est eius qui egreditur foras . 
Adulescens huc iam adueniet , quem uidebitis , qui illam mercatust de lenone uirginem . 
Valete , ut hostes uostri diffidant sibi . 
Pro di inmortales , tempestatem quoiusmodi Neptunus nobis nocte hac misit proxuma ! 
Detexit uentus uillam quid uerbis opust ? 
Non uentus fuit , uerum Alcumena Euripidi , ita omnis de tecto deturbauit tegulas ; inlustriores fecit fenstrasque indidit . 
Et uos a uostris abduxi negotiis neque id processit qua uos duxi gratia neque quiui ad portum lenonem prehendere . 
Sed mea desidia spem deserere nolui : eo uos , amici , detinui diutius . 
Nunc huc ad Veneris fanum uenio uisere , ubi rem diuinam se facturum dixerat . 
Si sapiam , hoc quod me mactat concinnem lutum . 
Prope me hic nescioquis loquitur . 
Heus , Sceparnio ! 
Qui nominat me ? 
Qui pro te argentum dedit . 
Quasi me tuom esse seruom dicas , Daemones . 
Luto usust multo , multam terram confode . 
Villam integundam intellego totam mihi , nam nunc perlucet ea quam cribrum crebrius . 
Pater salueto , amboque adeo . 
Saluo sis . 
Sed utrum tu masne an femina es , qui illum patrem uoces ? 
Vir sum equidem . 
Quaere uir porro patrem . 
Filiolam ego unam habui , eam unam perdidi : uirile sexus numquam ullum habui . 
At di dabunt . 
Tibi quidem hercle , quisquis es , magnum malum , qui oratione hic occupatos occupes . 
Isticin uos habitatis ? 
Quid tu id quaeritas ? 
Quon furatum mox uenias , uestigas loca ? 
Peculiosum esse addecet seruom et probum , quem ero praesente praetereat oratio aut qui inclementer dicat homini libero . 
Et inpudicum et inpudentem hominem addecet molestum ultro aduenire ad alienam domum , quoi debeatur nihil . 
Tace , Sceparnio . 
Quid opust , adulescens ? 
Istic infortunium , qui praefestinet , ubi erus adsit , praeloqui . 
Sed nisi molestumst paucis percontarier uolo ego ex te . 
Dabitur opera atque in negotio . 
Quin tu in paludem is exsicasque harundinem qui pertegamus uillam , dum sudumst ? 
Tace . 
Tu si quid opus est dice . 
Dic quod te rogo , ecquem tu hic hominem crispum , incanum uideris , malum , peiiurum , palpatorem da . 
Plurumos , nam ego propter eiusmodi uiros uiuo miser . 
Hic dico , in fanum Veneris qui mulierculas duas se cum adduxit , quique adornaret sibi ut rem diuinam faciat , aut hodie aut heri . 
Non hercle , adulescens , iam hos dies complusculos quemquam istic uidi sacruficare neque potest clam me esse si qui sacruficat : semper petunt aquam hinc aut ignem aut uascula aut cultrum aut ueru aut aulam extarem , aut aliquid quid uerbis opust ? 
Veneri paraui uasa et puteum , non mihi . 
Nunc interuallum iam hos dies multos fuit . 
Vt uerba praehibes , me periisse praedicas . 
Mea quidem hercle caussa saluos sis licet . 
Heus tu qui fana uentris caussa circumis , iubere meliust prandium ornari domi . 
Fortasse tu huc uocatus es ad prandium , ill qui uocauit nullus uenit ? 
Admodum . 
Nullumst periclum te hinc ire inpransum domum : Cererem te meliust quam Venerem sectarier : amori haec curat ; tritico curat Ceres . 
Deludificauit me ille homo indignis modis . 
Pro di inmortales ! 
Quid illuc est , Sceparnio , hominum secundum litus ? 
Vt mea opiniost propter uiam illi sunt uocati ad prandium . 
Qui ? 
Quia post cenam , credo , lauerunt heri . 
Confracta nauis in mari est illis . 
Ita est . 
At hercle nobis uilla in terra et tegulae . 
Hui ! 
Homunculi quanti estis ! 
Eiecti ut natant ! 
Vbi sunt ei homines , opsecro ? 
Hac ad dexteram ( uiden ? 
) secundum litus . 
Video . 
Sequimini . 
Vtinam is sit quem ego quaero , uir sacerrumus . 
Valete . 
Si non moneas , nosmet meminimus . 
Sed , o Palaemo , sancte Neptuni comes , qui Herculei socius esse diceris , quod facinus uideo ! 
Quid uides ? 
Mulierculas uideo sedentis in scapha solas duas . 
Vt adflictantur miserae ! 
Eugae eugae , perbene ! 
Ab saxo auortit fluctus ad litus scapham neque gubernator umquam potuit tam bene . 
Non uidisse undas me maiores censeo . 
Saluae sunt si illos fluctus deuitauerint . 
Nunc , nunc periclumst . 
Vnda eiecit alteram . 
At in uadost , iam facile enabit . 
Eugepae ! 
Viden alteram illam ut fluctus eiecit foras ? 
Surrexit , horsum se capessit . 
Salua res . 
Desiluit haec autem altera in terram e scapha . 
Vt prae timore in genua in undas concidit ! 
Saluast , euasit ex aqua . 
Iam in litore est . 
Sed dextrouorsum auorsa it in malam crucem . 
Hem ! 
Errabit illaec hodie . 
Quid id refert tua ? 
Si ad saxum quo capessit ea deorsum cadet , errationis fecerit compendium . 
Si tu de illarum cenaturus uesperi es , illis curandum censeo , Sceparnio ; si apud med essurus , mihi dari operam uolo . 
Bonum aequomque oras . 
Sequere me hac ergo . 
Sequor . 
Nimio hominum fortunae minus miserae memorantur quam in usu , experiundo is datur acerbum . 
Satin hoc deo complacitumst , med hoc ornatu ornatam in incertas regiones timidam eiectam ? 
Hancine ego ad rem natam miseram me memorabo ? 
Han cine ego partem capio ob pietatem praecipuam ? 
Nam hoc mi sat laborist laborem hunc potiri , si erga parentem aut deos me inpiaui ; sed id si parate curaui ut cauerem , tum hoc mi indecore , inique , inmodeste dati di ; nam quid habebunt sibi signi inpii posthac , si ad hunc modum est innoxiis honor apud uos ? 
Nam me si sciam fecisse aut parentes sceleste , minus me miserer ; sed erile scelus me sollicitat , eiius me inpietas male habet . 
Is nauem atque omnia perdidit in mari : haec bonorum eiiu sunt reliquiae ; etiam quae simul uecta mecum in scaphast excidit . 
Ego nunc sola sum . 
Quae mihi si foret salua saltem , labor lenior esset hic mi eiius opera . 
Nunc quam spem aut opem aut consili quid capessam ? 
Ita hic sola solis locis compotita . 
Hic saxa sunt , hic mare sonat , neque quisquam homo mi obuiam uenit . 
Hoc quod induta sum , summae opes oppido , nec cibo nec loco tecta quo sim scio : quae mihist spes qua me uiuere uelim ? 
Nec loci gnara sum nec diu hic fui . 
Saltem aliquem uelim qui mihi ex his locis aut uiam aut semitam monstret , ita nunc hac an illac eam incerta sum consili ; nec prope usquam hic quidem cultum agrum conspicor . 
Algor , error , pauor , me omnia tenent . 
me nunc miseram esse ita uti sum : leibera ego prognata fui maxume , nequiquam fui . 
Nunc qui minu seruio quasi serua forem nata ? 
Neque quicquam umquam illis profuit qui me sibi eduxerunt . 
Quid mihi meliust , quid magis in remst , quam a corpore uitam ut secludam ? 
Ita male uiuo atque ita mihi multae in pectore sunt curae exanimales . 
Ita res se habent : uitae hau parco , perdidi spem qua me oblectabam . 
Omnia iam circumcursaui atque omnibu latebris perreptaui quaerere conseruam , uoce , oculis , auribus ut peruestigarem . 
Neque eam usquam inuenio neque quo eam neque qua quaeram consultumst , neque quem rogitem responsorem quemquam interea conuenio , neque magi solae terrae solae sunt quam haec loca atque hae regiones ; neque , si uiuit , eam uiua umquam quin inueniam desistam . 
( V ) Quoianam uox mihi prope hic sonat ? 
Pertimui , quis hic loquitur prope ? 
Spes bona , opsecro , subuenta mihi , eximes ex hoc miseram metu ? 
Certo uox muliebris auris tetigit meas . 
Mulier est , muliebris uox mi ad auris uenit . 
Num Ampelisca opsecrost ? 
Ten , Palaestra , audio ? 
Quin uoco ut me audiat nomine illam suo ? 
Ampelisca ! 
Hem quis est ? 
Ego Palaestra . 
Dic ubi es ? 
Pol ego nunc in malis plurumis . 
Socia sum nec minor pars meast quam tua . 
Sed uidere expeto te . 
Mihi es aemula . 
Consequamur gradu uocem . 
Vbi es ? 
Ecce me . 
Accede ad me atque adi contra . 
Fit sedulo . 
Cedo manum . 
Accipe . 
Dic , uiuisne ? 
Obsecro . 
Tu facis me quidem uiuere ut nunc uelim , quom mihi te licet tangere . 
Vt uix mihi credo ego hoc , te tenere opsecro , amplectere , spes mea . 
Vt me omnium iam laborum leuas ! 
Occupas praeloqui quae mea oratiost . 
Nunc abire hinc decet nos . 
Quo , amabo , ibimus ? 
Litus hoc persequamur . 
Sequor quo lubet . 
Sicine hic cum uuida ueste grassabimur ? 
Hoc quod est , id necessarium est perpeti . 
Sed quid hoc , opsecro , est ? 
Quid ? 
Viden , amabo , fanum hoc ? 
Vbi est ? 
Ad dexteram . 
Video decorum dis locum uiderier . 
Hau longe abesse oportet homines hinc , ita hic lepidust locus . 
Quisquis est deu , ueneror ut nos ex hac aerumna eximat , miseras , inopes , aerumnosas ut aliquo auxilio adiuuet . 
Qui sunt qui a patrona preces mea expetessunt ? 
Nam uox me precantum huc foras excitauit . 
Bonam atque opsequentem deam atque hau grauatam patronam exsequontur benignamque multum . 
Iubemus te saluere , mater . 
Saluete , puellae . 
tam maestiter uestitas ? 
Ilico hinc imus , hau longule ex hoc loco ; uerum longe hinc abest unde aduectae huc sumus . 
Nempe equo ligneo per uias caerulas estis uectae ? 
Admodum . 
Ergo aequius uos erat candidatas uenire hostiatasque : ad hoc fanum ad istunc modum non ueniri solet . 
Quaene eiectae e mari simus ambae , opsecro , unde nos hostias agere uoluisti huc ? 
Nunc tibi amplectimur genua egentes opum , quae in locis nesciis nescia spe sumus , ut tuo recipias tecto seruesque nos miseriarumque te ambarum uti misereat , quibus nec locust ullus nec spes parata , neque hoc amplius quod uides nobis quicquamst . 
Manus mi date , exsurgite a genibus ambae . 
Misericordior nulla me est feminarum . 
Sed haec pauperes res sunt inopes , puellae : egomet uix uitam colo ; Veneri cibo meo seruio . 
Veneris fanum , opsecro , hoc est ? 
Fateor . 
Ego huius fani sacerdos clueo . 
Verum quidquid est comiter fiet a me , quo nunc copia ualebit . 
Ite hac mecum . 
Amice benigneque honorem , mater , nostrum habes . 
Oportet . 
Omnibu modis qui pauperes sunt homines miseri uiuont , praesertim quibu nec quaestus est neque didicere artem ullam : necessitate quidquid est domi id sat est habendum . 
Nos iam de ornatu propemodum ut locupletes simus scitis : hisce hami atque haec harundines sunt nobis quaestu et cultu . 
Cottidie ex urbe ad mare huc prodimus pabulatum : pro exercitu gymnastico et palaestrico hoc habemus ; echinos , lopadas , ostreas , balanos captamus , conchas , marinam urticam , musculos , plagusias striatas ; postid piscatum hamatilem et saxatilem adgredimur . 
Cibum captamus e mari : si euentus non euenit neque quicquam captumst piscium , salsi lautique pure domum redimus clanculum , dormimus incenati . 
Atque ut nunc ualide fluctuat mare , nulla nobis spes est : nisi quid concharum capsimus , incenati sumu profecto . 
Nunc Venerem hanc ueneremur bonam , ut nos lepide adiuerit hodie . 
Animum aduorsaui sedulo ne erum usquam praeterirem ; nam quom modo exibat foras , ad portum se aibat ire , me huc obuiam iussit sibi uenire ad Veneris fanum . 
Sed quos perconter commode eccos uideo astare . 
Adibo . 
Saluete , fures maritumi , conchitae atque hamiotae , famelica hominum natio . 
Quid agitis ? 
Vt peritis ? 
Vt piscatorem aequomst , fame sitique speque falsa . 
Ecquem adulescentem huc , dum hic astatis , expedite , uidistis ire strenua facie , rubicundum , fortem , qui tris semihomines duceret chlamydatos cum machaeris ? 
Nullum istac facie ut praedicas uenisse huc scimus . 
Ecquem recaluom ad Silanum senem , statutum , uentriosum , tortis superciliis , contracta fronte , fraudulentum , deorum odium atque hominum , malum , mali uiti probrique plenum , qui duceret mulierculas duas se cum sati uenustas ? 
Cum istiusmodi uirtutibus operisque natus qui sit , eum quidem ad carnuficem est aequius quam ad Venerem commeare . 
At si uidistis , dicite . 
Huc profecto nullus uenit . 
Vale . 
Valete . 
Credidi : factum est quod suspicabar , data uerba ero sunt , leno abit scelestus exsulatum , in nauem ascendit , mulieres auexit : hariolus sum . 
Is huc erum etiam ad prandium uocauit , sceleris semen . 
Nunc quid mi meliust quam ilico hic opperiar erum dum ueniat ? 
Eadem , sacerdos Veneria haec si quid amplius scit , si uidero , exquisiuero : faciet me certiorem . 
Intellego : hanc quae proxumast tu uillam Veneris fano pulsare iussisti atque aquam rogare . 
Quoia ad auris uox mi aduolauit ? 
Opsecro , quis hic loquitur ? 
Quem ego uideo ? 
Estne Ampelisca haec quae foras e fano egreditur ? 
Estne hic Trachalio quem conspicor , calator Plesidippi ? 
East . 
Is est . 
Trachalio , salue . 
Salue , Ampelisca . 
Quid agis tu ? 
Aetatem hau malam male . 
Melius ominare . 
Verum omnis sapientis decet conferre et fabulari . 
Sed Plesidippus tuos erus ubi , amabo , est ? 
Heia uero , quasi non sit intus ! 
Neque pol est neque huc quidem ullus uenit . 
Non uenit ? 
Vera praedicas . 
Non est meum , Ampelisca . 
Sed quam mox coctum est prandium ? 
Quod prandium , opsecro te ? 
Nemp rem diuinam facitis hic . 
Quid somnias , amabo ? 
Certe huc Labrax ad prandium uocauit Plesidippum erum meum eru uoster . 
Pol hau miranda facta dicis : si deos decepit et homines , lenonum more fecit . 
Non rem diuinam facitis hic uos neque erus ? 
Hariolare . 
Quid tu agis hic igitur ? 
Ex malis multis metuque summo capitalique ex periculo orbas auxilique opumque huc recepit ad se Veneria haec sacerdos me et Palaestram . 
An hic Palaestrast , opsecro , eri mei amica ? 
Certo . 
Inest lepos in nuntio tuo magnus , mea Ampelisca . 
Sed istuc periclum perlubet quod fuerit uobis scire . 
Confracta est , mi Trachalio , hac nocte nauis nobis . 
Quid , nauis ? 
quae istaec fabulast ? 
Non audiuisti , amabo , quo pacto leno clanculum nos hinc auferre uoluit in Siciliam et quidquid domi fuit in nauem imposiuit ? 
Ea nunc perierunt omnia . 
Oh , Neptune lepide , salue ! 
Nec te aleator nullus est sapientior ; profecto nimi lepide iecisti bolum : periurum perdidisti . 
Sed nunc ubi est leno Labrax ? 
Periit potando , opinor : Neptunus magnis poculis hac nocte eum inuitauit . 
Credo hercle anancaeo datum quod biberet . 
Vt ego amo te , mea Ampelisca , ut dulcis es , ut mulsa dicta dicis ! 
sed tu et Palaestra quomodo saluae estis ? 
Scibis faxo . 
De naui timidae ambae in scapham insiluimus , quia uidemus ad saxa nauem ferrier ; properans exsolui restim , dum illi timent ; nos cum scapha tempestas dextrouorsum differt ab illis . 
Itaque nos uentisque fluctibusque iactatae exemplis plurumis miserae perpetuam noctem ; uix hodie ad litus pertulit nos uentus exanimatas . 
Noui , Neptunus ita solet , quamuis fastidiosus aedilis est : si quae inprobae sunt merces , iactat omnis . 
Vae capiti atque aetati tuae ! 
Tuo , mea Ampelisca , sciui lenonem facere ego hoc quod fecit ; saepe dixi ; capillum promittam optumumst occipiamque hariolari . 
Cauistis ergo tu atque erus ne abiret , quom scibatis ? 
Quid faceret ? 
Si amabat , rogas , quid faceret ? 
Adseruaret dies noctesque , in custodia esset semper . 
Verum ecastor ut multi fecit ita probe curauit Plesidippus . 
Qur tu istuc dicis ? 
Res palam est . 
Scin tu ? 
Etiam qui it lauatum in balineas , quom ibi sedulo sua uestimenta seruat , tamen surrupiuntur , quippe qui quem illorum opseruet falsust ; fur facile quem opseruat uidet : custos qui fur sit nescit . 
Sed duce me ad illam ubi est . 
I sane in Veneris fanum huc intro , sedentem flentemque opprimes . 
Vt iam istuc mihi molestumst ! 
Sed quid flet ? 
Ego dicam tibi : hoc sese excruciat animi , quia leno ademit cistulam ei quam habebat ubique habebat qui suos parentes noscere posset : eam ueretur ne perierit . 
Vbinam ea fuit cistellula ? 
Ibidem in naui . 
Conclusit ipse in uidulum , ne copia esset eiius qui suos parentes nosceret . 
O facinus inpudicum , quam liberam esse oporteat seruire postulare ! 
Nunc eam cum naui scilicet abiisse pessum in altum . 
Et aurum et argentum fuit lenonis omne ibidem . 
Credo aliquem immersisse atque eum excepisse . 
Id misera maestast sibi eorum euenisse inopiam . 
Iam istoc magis usus factost ut eam intro consolerque eam , ne sic se excruciet animi ; nam multa praeter spem scio multis bona euenisse . 
At ego etiam , qui sperauerint spem decepisse multos . 
Ergo animus aequos optumum est aerumnae condimentum . 
Ego eo intro , nisi quid uis . 
Eas . 
Ego quod mihi imperauit sacerdos , id faciam atque aquam hinc de proxumo rogabo ; nam extemplo , si uerbis suis peterem , daturos dixit . 
Neque digniorem censeo uidisse anum me quemquam quoi deos atque homines censeam bene facere magi decere . 
Vt lepide , ut liberaliter , ut honeste atque hau grauate timidas , egentis , uuidas , eiectas , exanimatas accepit ad sese , hau secus quam si ex se simus natae ! 
Vt eapse sic succincta aquam calefactat , ut lauemus ! 
Nunc , ne morae illi sim , petam hinc aquam unde mi imperauit . 
Heus ecquis in uillast ? 
Ecquis hoc recludit ? 
Ecquis prodit ? 
Quis est qui nostris tam proterue foribus facit iniuriam ? 
Ego sum . 
Hem ! 
Quid hoc boni est ? 
Eu edepol specie lepida mulierem ! 
Salue , adulescens . 
Et tu multum salueto , adulescentula . 
Ad uos uenio . 
Accipiam hospitio , si mox uenies uesperi , item ut adfectam ; nam nunc nihil est qui te mane munerem . 
Sed quid ais , mea lepida , hilara ? 
Aha ! 
Nimium familiariter me attrectas . 
Pro di inmortales ! 
Veneris effigia haec quidem est . 
Vt in ocellis hilaritudo est , heia , corpus quoiusmodi , subuolturium illud quidem , " subaquilum " uolui dicere , uel papillae quoiusmodi , tum quae indoles in sauiost ! 
Non ego sum pollucta pago . 
Potin ut me apstineas manum ? 
Non licet te sic placide bellam belle tangere ? 
Otium ubi erit , tum tibi operam ludo et deliciae dabo ; nunc quam ob rem huc sum missa , amabo , uel tu mi aias uel neges . 
Quid nunc uis ? 
Sapienti ornatus quid uelim indicium facit . 
Meu quoque hic sapienti ornatus quid uelim indicium facit . 
Haec sacerdos Veneris hinc me petere aquam iussit sibi . 
At ego basilicus sum : quem nisi oras guttam non feres . 
Nostro illum puteum periclo et ferramentis fodimus . 
Nisi multis blanditiis a me gutta non ferri potest . 
Qur tu aquam grauare , amabo , quam hostis hosti commodat ? 
Qur tu operam grauare mihi quam ciuis ciui commodat ? 
Immo etiam tibi , mea uoluptas , quae uoles faciam omnia . 
Eugepae ! 
Saluos sum , haec iam me suam uoluptatem uocat . 
Dabitur tibi aqua , ne nequiquam me ames . 
Cedo mi urnam . 
Cape . 
propera , amabo , ecferre . 
Manta , iam hic ero , uoluptas mea . 
Quid sacerdoti me dicam hic demoratam tam diu ? 
Vt etiam nunc misera timeo ubi oculis intueor mare ? 
Sed quid ego misera uideo procul in litore ? 
Meum erum lenonem Siciliensemque hospitem , quos periisse ambos misera censebam in mari . 
Iam illud mali plus nobis uiuit quam ratae . 
Sed quid ego cesso fugere in fanum ac dicere haec Palaestrae , in aram ut confugiamus priu quam huc scelestus leno ueniat nosque hic opprimat ? 
Confugiam huc , ita res suppetit , subita uia . 
Pro di inmortales ! 
In aqua numquam credidi uoluptatem inesse tantam . 
Vt hanc traxi lubens ! 
Nimio minus altus puteus uisust quam prius . 
Vt sine labore hanc extraxi ! 
Praefiscine ! 
Sati nequam sum , utpote qui hodie amare inceperim . 
em tibi aquam , mea tu belliata . 
em sic uolo te ferre honeste ut ego fero , ut placeas mihi . 
Sed ubi tu es , delicata ? 
Cape aquam hanc sis . 
Vbi es ? 
Amat hercle me , ut ego opinor . 
Delituit mala . 
Vbi tu es ? 
Etiamne hanc urnam acceptura es ? 
Vbi es ? 
Commodule meliust . 
Tandem uero serio , etiam acceptura es urnam hanc ? 
Vbi tu es gentium ? 
Nusquam hercle equidem illam uideo . 
Ludos me facit . 
Adponam hercle urnam iam ego hanc in media uia . 
Sed autem , quid si hanc hinc apstulerit quispiam , sacram urnam Veneris ? 
Mi exhibeat negotium . 
Metuo hercle ne illa mulier mi insidias locet , ut comprehendar cum sacra urna Veneria . 
Nempe optumo me iure in uinclis enicet magistratus si quis me hanc habere uiderit . 
Nam haec litteratast , eapse cantat quoia sit . 
Iam hercle euocabo hinc hanc sacerdotem foras , ut hanc accipiat urnam . 
Accedam huc ad fores . 
Heus , Agasi Ptolemocratia , cape hanc urnam tibi : muliercula hanc nescioquae huc ad me detulit . 
Intro ferundast . 
Repperi negotium , siquidem mihi his ultro adgerunda etiam est aqua . 
Qui homo sese miserum et mendicum uolet , Neptuno credat sese atque aetatem suam : nam si quis cum eo quid rei commiscuit ad hoc exemplum amittit ornatum domum . 
Edepol , Libertas , lepida es quae numquam pedem uoluisti in nauem cum Hercule una imponere . 
Sed ubi ille meus est hospes qui me perdidit ? 
Atque eccum incedit ! 
Quo malum properas , Labrax ? 
Nam equidem te nequeo consequi tam strenue . 
Vtinam te priu quam oculis uidissem meis malo cruciatu in Sicilia perbiteres , quem propter hoc mihi optigit misero mali . 
Vtinam , quom in aedis me ad te adduxisti domum , in carcere illo potius cubuissem die . 
Deosque inmortalis quaeso , dum uiuas , uti omnis tui similis hospites habeas tibi . 
Malam Fortunam in aedis te adduxi meas . 
Quid mihi scelesto tibi erat auscultatio ? 
Quidue hinc abitio ? 
Quidue in nauem inscensio ? 
Vbi perdidi etiam plus boni quam mihi fuit . 
Pol minime miror nauis si fractast tibi , scelu te et sceleste parta quae uexit bona . 
Pessum dedisti me blandimentis tuis . 
Scelestiorem cenam cenaui tuam quam quae Thyestae quondam aut posita est Tereo . 
Perii ! 
Animo male fit . 
Contine quaeso caput . 
Pulmoneum edepol nimi uelim uomitum uomas . 
Eheu ! 
Palaestra atque Ampelisca , ubi esti nunc ? 
Piscibus in alto , credo , praebent pabulum . 
Mendicitatem mi optulisti opera tua , dum tuis ausculto magnidicis mendaciis . 
Bonam est quod habeas gratiam merito mihi , qui te ex insulso salsum feci opera mea . 
Quin tu hinc is a me in maxumam malam crucem ? 
Eas . 
Easque res agebam commodum . 
Eheu ! 
Quis uiuit me mortalis miserior ? 
Ego multo tanta miserior quam tu , Labrax . 
Qui ? 
Quia ego indignus sum , tu dignus qui sies . 
O scirpe , scirpe , laudo fortunas tuas , qui semper seruas gloriam aritudinis . 
Equidem me ad uelitationem exerceo , nam omnia corusca prae tremore fabulor . 
Edepol , Neptune , es balineator frigidus : cum uestimentis postquam aps te abii , algeo . 
Ne thermopolium quidem ullum instruit , ita salsam praehibet potionem et frigidam . 
Vt fortunati sunt fabri ferrarii qui apud carbones adsident ! 
Semper calent . 
Vtinam fortuna nunc anetina uterer , ut quom exiissem ex aqua , arerem tamen . 
Quid si aliquo ad ludos me pro manduco locem ? 
Quapropter ? 
Quia pol clare crepito dentibus . 
Iure optumo me lauisse arbitror . 
Qui ? 
Quia auderem tecum in nauem ascendere , qui a fundamento mi usque mouisti mare . 
Tibi auscultaui , tu promittebas mihi illi esse quaestum maxumum meretricibus , ibi me conruere posse aiebas ditias . 
Iam postulabas te , inpurata belua , totam Siciliam deuoraturum insulam ? 
quaenam ballaena meum uorauit uidulum , aurum atque argentum ubi omne compactum fuit ? 
Eadem illa , credo , quae meum marsuppium , quod plenum argenti fuit in sacciperio . 
Eheu ! 
Redactus sum usque ad unam hanc tuniculam et ad hoc misellum pallium . 
Perii oppido ! 
Vel consociare mihi quidem tecum licet : aequas habemus partis . 
Saltem si mihi mulierculae essent saluae , spes aliquae forent . 
Nunc si me adulescens Plesidippus uiderit , quo ab arrabonem pro Palaestra acceperam , iam is exhibebit hic mihi negotium . 
Quid , stulte , ploras ? 
Tibi quidem edepol copiast , dum lingua uiuet , qui rem soluas omnibus . 
Quid illuc , opsecro , negoti quod duae mulierculae hic in fano Veneris signum flentes amplexae tenent , nescioquem metuentes miserae ? 
Nocte hac aiunt proxuma se iactatas atque eiectas hodie esse aiunt e mari . 
Opsecro hercle , adulescens , ubi istaec sunt quas memoras mulieres ? 
Hic in fano Veneris . 
Quot sunt ? 
Totidem quot ego et tu sumus . 
Nemp meae ? 
Nemp nescio istuc . 
Qua sunt facie ? 
Scitula . 
Vel ego amare utramuis possum , si probe adpotus siem . 
Nemp puellae ? 
Nemp molestus es . 
I uise , si lubet . 
Meas oportet intus esse hic mulieres , mi Charmides . 
Iuppiter te perdat , et si sunt et si non sunt tamen . 
Intro rumpam iam huc in Veneris fanum . 
In barathrum mauelim . 
Opsecro , hospes , da mihi aliquid ubi condormiscam loci . 
Istic ubi uis condormisce ; nemo prohibet , puplicum est . 
At uides me ornatus ut sim uestimentis uuidis : recipe me in tectum , da mihi uestimenti aliquid aridi dum arescunt mea ; in aliquo tibi gratiam referam loco . 
Tegillum eccillud , mihi unum id aret ; id si uis dabo : eodem amictus , eodem tectus esse soleo , si pluit . 
Tu istaec mihi dato : exarescent faxo . 
Eho an te paenitet , in mari quod elaui , ni hic in terra iterum eluam ? 
Eluas tu anne exunguare ciccum non interduim . 
Tibi ego numquam quicquam credam nisi si accepto pignore . 
Tu uel suda uel peri algu uel tu aegrota uel uale . 
Barbarum hospitem mi in aedis nil moror . 
Sat litiumst . 
Iamne abeis ? 
Venalis illic ductitauit , quisquis est ; non est misericors . 
Sed quid ego hic asto infelix uuidus ? 
Quin abeo huc in Veneris fanum , ut edormiscam hanc crapulam , quam potaui praeter animi quam lubuit sententiam ? 
Quasi uinis Graecis Neptunus nobis suffudit mare , itaque aluom prodi sperauit nobis salsis poculis ; quid opust uerbis ? 
Si inuitare nos paullisper pergeret , ibidem obdormissemus : nunc uix uiuos amisit domum . 
Nunc lenonem quid agit intus uisam , conuiuam meum . 
Miris modis di ludos faciunt hominibus , mirisque exemplis somnia in somnis danunt : ne dormientis quidem sinunt quiescere . 
Velut ego hac nocte quae processit proxuma mirum atque inscitum somniaui somnium . 
Ad hirundininum nidum uisa est simia ascensionem ut faceret admolirier : ut in omnibus neque eas eripere quibat inde . 
Postibi uidetur ad me simia adgredirier , rogare scalas ut darem utendas sibi . 
Ego ad hoc exemplum simiae respondeo , natas ex Philomela ac Progne esse hirundines . 
Ago cum illa ne quid noceat meis popularibus . 
Atque illa nimio iam fieri ferocior ; uidetur ultro mihi malum minitarier . 
In ius uocat me . 
Ibi ego nescioquo modo iratus uideor mediam arripere simiam ; concludo in uincla bestiam nequissumam . 
Nunc quam ad rem dicam hoc attinere somnium numquam hodie quiui ad coniecturam euadere . 
Sed quid hic in Veneris fano meae uiciniae clamoris oritur ? 
Animus miratur meus . 
Pro Cyrenenses populares ! 
Vostram ego imploro fidem , agricolae , accolae propinqui qui estis his regionibus , ferte opem inopiae atque exemplum pessumum pessum date . 
Vindicate , ne inpiorum potior sit pollentia quam innocentum , qui se scelere fieri nolunt nobilis . 
Statuite exemplum inpudenti , date pudori praemium , facite hic lege potius liceat quam ui uicto uiuere . 
Currite huc in Veneris fanum , uostram iterum imploro fidem , qui prope hic adestis quique auditis clamorem meum , ferte suppetias qui Veneri Veneriaeque antistitae more antiquo in custodelam suom commiserunt caput , praetorquete iniuriae priu collum quam ad uos peruenat . 
Quid istuc est negoti ? 
Per ego haec genua te optestor , senex , quisquis es quin tu ergo omitte genua et quid sit mi expedi quod tumultues . 
Teque oro et quaeso , si speras tibi hoc anno multum futurum sirpe et laserpicium eamque euenturam exagogam Capuam saluam et sospitem , atque ab lippitudine usque siccitas ut sit tibi , Sanun es ? 
Seu tibi confidis fore multam magydarim , ut te ne pigeat dare operam mihi quod te orabo , senex . 
At ego te per crura et talos tergumque optestor tuom , ut tibi ulmeam uberem esse speres uirgidemiam et tibi euenturam hoc anno uberem messem mali . 
Vt mi istuc dicas negoti quid sit quod tumultues . 
Qui lubet maledicere ? 
Equidem tibi bona exoptaui omnia . 
equidem tibi dico , qui te digna ut eueniant precor . 
Opsecro , hoc praeuortere ergo . 
Quid negotist ? 
Mulieres duae innocentes intus hic sunt , tui indigentes auxili , quibus aduorsum ius legesque insignite iniuria hic facta est fitque in Veneris fano ; tum sacerdos Veneria indigne adflictatur . 
Quis homo est tanta confidentia qui sacerdotem uiolare audeat ? 
Sed eae mulieres quae sunt ? 
Aut quid is iniqui fit ? 
Das operam , eloquar . 
Veneris signum sunt amplexae . 
Nunc homo audacissumus eas deripere uolt . 
Eas ambas esse oportet liberas . 
Quis istic est qui deos tam parui pendit ? 
Vis dicam tibi ? 
fraudis , sceleris , parricidi , peiiuri plenissumus , legerupa inpudens , inpurus , inuerecundissumus , uno uerbo apsoluam , lenost : quid illum porro praedicem ? 
Edepol infortunio hominem praedicas donabilem . 
Qui sacerdoti scelestus faucis interpresserit . 
At malo cum magno suo fecit hercle . 
Ite istinc foras , Turbalio , Sparax . 
Vbi estis ? 
I opsecro intro , subueni illis . 
iterum haud imperabo . 
Sequimini hac . 
Age nunciam , iube oculos elidere , itidem ut sepiis faciunt coqui . 
Proripite hominem pedibus huc itidem quasi occisam suem . 
Audio tumultum . 
Opinor , leno pugnis pectitur . 
Nimi uelim inprobissumo homini malas edentauerint . 
Sed eccas ipsae huc egrediuntur timidae e fano mulieres . 
Nunc id est quom omnium copiarum atque opum , auxili , praesidi uiduitas nos tenet . 
nec salust nec uiast quae salutem adferat , nec quam in partem ingredi persequamur scimus : tanto in metu nunc sumus ambae , tanta inportunitas tantaque iniuria orta in nos est modo hic intus ab nostro ero , quin scelestus sacerdotem anum praecipes reppulit , propulit perquam indignis modis nosque ab signo intumo ui deripuit sua . 
Sed nunc sese ut ferunt res fortunaeque nostrae , par moriri est . 
Neque est melius morte in malis rebus miseris . 
Quid est ? 
Quae illaec oratiost ? 
Cesso ego has consolari . 
Heus Palaestra ! 
Qui uocat ? 
Ampelisca . 
Opsecro , quis est qui uocat ? 
Quis is est qui nominat ? 
Si respexis , scies . 
O salutis meae spes . 
Tace ac bono animo es . 
Me uide . 
Si modo id liceat , uis ne opprimat , quae uis uim mi adferam ipsa adigit . 
Ah ! 
nimis inepta es . 
Desiste dictis nunciam miseram me consolari ; nisi quid re praesidium apparas , Trachalio , acta haec res est . 
Certumst moriri quam hunc pati saeuire lenonem in me . 
Sed muliebri animo sum tamen : miserae quom uenit in mentem mihi mortis , metu membra occupat . 
Edepol diem hunc acerbum ! 
Bonum animum habete . 
Nam , opsecro , unde iste animus mi inuenitur ? 
Ne , inquam , timete ; adsidite hic in ara . 
Quid istaec ara prodesse nobis plus potest quam signum in fano hic intus Veneris , quod amplexae modo , unde abreptae per uim miserae ? 
Sedete hic modo , ego hinc uos tamen tutabor . 
Aram habete hanc uobis pro castris , moenia hinc ego uos defensabo ; praesidio Veneris malitiae lenonis contra incedam . 
Tibi auscultamus et , Venus alma , ambae te opsecramus , aram amplexantes hanc tuam lacrumantes , genibus nixae , in custodelam nos tuam ut recipias et tutere ; illos scelestos qui tuom fecerunt fanum parui fac ut ulciscare nosque ut hanc tua pace aram opsidere patiare : lautae ambae sumus opera Neptuni noctu , ne indignum id habeas neue idcirco nobis uitio uortas , si quippiamst minu quod bene esse lautum tu arbitrare . 
Venus , aequom has petere intellego : decet aps te id impetrari ; ignoscere his te conuenit : metus has id ut faciant subigit . 
Te ex concha natam esse autumant , caue tu harum conchas spernas . 
Sed optume eccum exit senex patronus mihique et uobis . 
Exi e fano , natum quantum est hominum sacrilegissume . 
Vos in aram abite sessum . 
Sed ubi sunt ? 
Huc respice . 
Optume , istuc uolueramus . 
Iube modo accedat prope . 
Tun legerupionem hic nobis cum dis facere postulas ? 
Pugnum in os impinge . 
Iniqua haec patior cum pretio tuo . 
At etiam minitatur audax ? 
ius meum ereptum est mihi , meas mihi ancillas inuito me eripis . 
Habe iudicem de senatu Cyrenensi quemuis opulentum uirum , si tuas esse oportet niue eas esse oportet liberas neu te in carcerem compingi aequom est aetatemque ibi te usque habitare , donec totum carcerem contriueris . 
Non hodie isti rei auspicaui , ut cum furcifero fabuler . 
Te ego appello . 
Cum istoc primum qui te nouit disputa . 
Tecum ago . 
Atqui mecum agendumst . 
Suntne illae ancillae tuae ? 
Sunt . 
Agedum ergo , tange utramuis digitulo minimo modo . 
Quid si attigero ? 
Extemplo hercle ego te follem pugilatorium faciam et pendentem incursabo pugnis , peiiurissume . 
Mihi non liceat meas ancillas Veneris de ara abducere ? 
Non licet : ita est lex apud nos Mihi cum uostris legibus nihil est commerci . 
Equidem istas iam ambas educam foras . 
Tu , senex , si istas amas , huc arido argentost opus ; si autem Veneri complacuerunt , habeat , si argentum dabit . 
Di tibi argentum ! 
Nunc adeo meam ut scias sententiam , occipito modo illis adferre uim ioculo pauxillulum , ita ego te hinc ornatum amittam tu ipsus te ut non noueris . 
uos adeo , ubi ego innuero uobis , ni ei caput exoculassitis , quasi murteta iunci , item ego uos uirgis circumuinciam . 
Vi agis . 
Etiam uim proportas , flagiti flagrantia ? 
Tun , trifurcifer , mihi audes inclementer dicere ? 
Fateor , ego trifurcifer sum , tu es homo adprime probus : numqui minus hasce esse oportet liberas ? 
Quid , liberas ? 
Atque eras tuas quidem hercle atque ex germana Graecia ; nam altera haec est nata Athenis ingenuis parentibus . 
Quid ego ex te audio ? 
Hanc Athenis esse natam liberam . 
Mea popularis , opsecro , haec est ? 
Non tu Cyrenensis es ? 
Immo Athenis natus altusque educatusque Atticis . 
Opsecro , defende ciuis tuas , senex . 
O filia mea , quom hanc uideo , mearum me apsens miseriarum commones ; trima quae periit mi iam tanta esset , si uiuit , scio . 
Argentum ego pro istisce ambabus quoiae erant domino dedi ; quid mea refert Athenis natae haec an Thebis sient , dum mihi recte seruitutem seruiant ? 
Itane , inpudens ? 
Tune hic , feles uirginalis , liberos parentibus sublectos habebis atque indigno quaestu conteres ? 
Nam huic alterae quae patria sit profecto nescio , nisi scio probiorem hanc esse quam te , inpuratissume . 
Tuae istae sunt ? 
Contende ergo uter sit tergo uerior : ni offerrumentas habebis pluris in tergo tuo quam ulla nauis longa clauos , tum ego ero mendacissumus : postea aspicito meum , quando ego tuom inspectauero : ni erit tam sincerum ut quiuis dicat ampullarius optumum esse operi faciundo corium et sincerissumum , quid caussaest quin uirgis te usque ad saturitatem sauciem ? 
Quid illas spectas ? 
Quas si attigeris , oculos eripiam tibi . 
Atqui , quia uotas , utramque iam mecum abducam semul . 
Quid facies ? 
Volcanum adducam , is Venerist aduorsarius . 
Quo illic it ? 
Heus , ecquis hic est ? 
Heus ! 
Attigeris ostium , iam hercle tibi messis in ore fiet mergis pugneis . 
Nullum habemus ignem , ficis uictitamus aridis . 
ego dabo ignem , siquidem in capite tuo conflandi copiast . 
Ibo hercle aliquo quaeritatum ignem . 
Quid quom inueneris ? 
Ignem magnum hic faciam . 
Quin inhumanum exuras tibi ? 
Immo hasce ambas hic in ara ut uiuas comburam , id uolo . 
Iam hercle ego te continuo barba arripiam , in ignem coniciam teque ambustulatum obiciam magnis auibus pabulum . 
Quom coniecturam egomet mecum facio , haec illast simia quae has hirundines ex nido uolt eripere ingratieis , quod ego in somnis somniaui . 
Scin quid tecum oro , senex ? 
Vt illas serues , uim defendas , dum ego erum adduco meum . 
Quaere erum atque adduce . 
At hic ne maxumo malo suo si attigerit siue occeptassit . 
Cura . 
Curatumst , abi . 
Hunc quoque adserua ipsum ne quo abitat ; nam promissimus carnufici aut talentum magnum aut hunc hodie sistere . 
Abi modo , ego dum hoc curabo recte . 
Iam ego reuenero . 
Vtrum tu , leno , cum malo lubentius quiescis an sic sine malo , si copiast ? 
Ego quae tu loquere flocci non facio , senex . 
Meas quidem te inuito et Venere et summo Ioue de ara capillo iam deripiam . 
Tangedum . 
Tangam hercle uero . 
Agedum ergo , accede huc modo . 
Iubedum recedere istos ambo illuc modo . 
Immo ad te accedent . 
Non hercle equidem censeo . 
Quid ages si accedent propius ? 
Ego recessero . 
Verum , senex , si te umquam in urbe offendero , numquam hercle quisquam me lenonem dixerit si te non ludos pessumos dimissero . 
Facito istuc quod minitare ; sed nunc interim , si illas attigeris , dabitur tibi magnum malum . 
Quam magnum uero ? 
Quantum lenoni sat est . 
Minacias ego flocci non faciam tuas , equidem has te inuito iam ambas rapiam . 
Tangedum . 
Tangam hercle uero . 
Tanges , at scin quo modo ? 
I dum , Turbalio , curriculo , adferto domo duas clauas . 
Clauas ? 
Sed probas . 
Propera cito . 
Ego te hodie faxo recte acceptum ut dignus es . 
Eheu ! 
Scelestus galeam in naui perdidi ; nunc mi opportuna hic esset , salua si foret . 
Licet saltem istas mi appellare ? 
Non licet . 
Ehem ! 
Optume edepol eccum clauator aduenit . 
Illud quidem edepol tinnimentum est auribus . 
Age accipe illinc alteram clauam , Sparax . 
Age , alter istinc , alter hinc adsistite . 
Adsistite ambo . 
Sic . 
Audite nunciam si hercle illic illas hodie digito tetigerit inuitas , nei istunc istis inuitassitis usque adeo donec qua domum abeat nesciat , periistis ambo . 
Si appellabit quempiam , uos respondetote istinc istarum uicem ; sin ipse abitere hinc uolet , quantum potest extemplo amplectitote crura fustibus . 
Etiam me abire hinc non sinent ? 
Dixi satis . 
Et ubi ille cum ero seruos huc aduenerit , qui erum accersiuit , itote extemplo domum . 
Curate haec sultis magna diligentia . 
Heu hercle ! 
Ne istic fana mutantur cito : iam hoc Herculei est , Veneris fanum quod fuit , ita duo destituit signa hic cum clauis senex . 
Non hercle quo hinc nunc gentium aufugiam scio , ita nunc mi utrumque saeuit , et terra et mare . 
Palaestra ! 
Quid uis ? 
Apage , controuorsia est , haec quidem Palaestra quae respondit non mea est . 
Heus , Ampelisca ! 
Caue sis infortunio . 
Vt potest , ignaui homines sati recte monent . 
Sed uobis dico , heus uos ! 
Num molestiaest me adire ad illas propius ? 
Nihil nobis quidem . 
Numquid molestum mihi erit ? 
Nihil , si caueris . 
Quid est quod caueam ? 
em ! 
A crasso infortunio . 
Quaeso hercle abire ut liceat . 
Abeas , si uelis . 
hercle factum . 
Habeo uobis gratiam . 
Non cedam potius . 
Illic astato ilico . 
Edepol proueni nequiter multis modis . 
Certumst hasce hodie usque opsidione uincere . 
Meamne ille amicam leno ui , uiolentia de ara deripere Veneris uoluit ? 
Admodum . 
Quin occidisti extemplo ? 
Gladius non erat . 
Caperes aut fustem aut lapidem . 
Quid ? 
Ego quasi canem hominem insectarer lapidibus nequissumum ? 
Nunc pol ego perii , Plesidippus eccum adest . 
conuorret iam hic me totum cum puluisculo . 
Etiamne in ara tunc sedebant mulieres , quom ad me profectus ire ? 
Ibidem nunc sedent . 
Quis illas nunc illic seruat ? 
Nescioquis senex , uicinus Veneris ; is dedit operam optumam . 
Is nunc cum seruis seruat . 
Ego mandaueram . 
Duc me ad lenonem recta . 
Vbi illic est homo ? 
Salue . 
Salutem nil moror . 
Opta ocius : rapi te optorto collo mauis an trahi ? 
Vtrumuis opta dum licet . 
Neutrum uolo . 
Abi sane ad litus curriculo , Trachalio , iube illos in urbem ire obuiam ad portum mihi , quos mecum duxi , hunc qui ad carnuficem traderent . 
Post huc redito atque agitato hic custodiam . 
Ego hunc scelestum in ius rapiam exsulem . 
Age , ambula in ius . 
Quid ego deliqui ? 
Rogas ? 
Quin arrabonem a me accepisti ob mulierem et eam hinc abduxti ? 
Non auexi . 
Qur negas ? 
Quia pol prouexi : auehere non quiui miser . 
Equidem tibi me dixeram praesto fore apud Veneris fanum : num quid muto ? 
Sumne ibi ? 
In iure caussam dicito , hic uerbum sat est : sequere . 
Opsecro te , subueni mi , Charmides . 
Rapior optorto collo . 
Quis me nominat ? 
Viden me ut rapior ? 
Video atque inspecto lubens . 
Non subuenire mi audes ? 
Quis homo te rapit ? 
Adulescens Plesidippus . 
Vt nanctus habe . 
Bono animo meliust te in neruom conrepere . 
Tibi optigit quod plurumi exoptant sibi . 
Quid id est ? 
Vt id quod quaerant inueniant sibi . 
Sequere , opsecro , me . 
Pariter suades qualis es : tu in neruom rapere , eo me opsecras ut te sequar . 
Etiam retentas ? 
Perii ! 
Verum sit uelim . 
Tu , mea Palaestra et Ampelisca , ibidem ilico manete dum ego huc redeo . 
Equidem suadeo ut ad nos abeant potius , dum recipis . 
Placet , bene facitis . 
Fures mi estis . 
Quid , fures ? 
Rape . 
Oro , opsecro , Palaestra . 
Sequere , carnufex . 
Hospes Non sum hospes , repudio hospitium tuom . 
Sicine me spernis ? 
Sic ago . 
Semel bibo . 
Di te infelicent ! 
Isti capiti dicito . 
Credo alium in aliam beluam hominem uortier : illic in columbum , credo , leno uortitur , nam in columbari collus hau multo post erit ; in neruom ille hodie nidamenta congeret . 
Verum tamen ibo ei aduocatus ut siem , si qui mea opera citius addici potest . 
factum et uolup est me hodie bis mulierculis tetulisse auxilium . 
Iam clientas repperi , atque ambas forma scitula atque aetatula . 
Sed uxor scelesta me omnibus seruat modis , ne quid significem quippiam mulierculis . 
sed Gripus seruos noster quid rerum gerat Miror , de nocte qui abiit piscatum ad mare . 
Pol magi sapisset si dormiuisset domi , nam nunc et operam ludos facit et retiam , ut tempestas est nunc atque ut noctu fuit . 
In digitis hodie percoquam quod ceperit , ita fluctuare uideo uehementer mare . 
Sed ad prandium uxor me uocat . 
Redeo domum . 
Iam meas opplebit auris uaniloquentia . 
Neptuno has ago gratias meo patrono , qui salsis locis incolit pisculentis , quom me ex suis locis pulchre ornatum expediuit , templis redducem , pluruma praeda onustum , salute horiae , quae in mari fluctuoso piscatu nouo me uberi compotiuit miroque modo atque incredibili hic piscatus mihi lepide euenit , neque piscium ullam unciam hodie pondo cepi , nisi hoc quod fero hic in rete . 
Nam ut de nocte multa inpigreque exsurrexi , lucrum praeposiui sopori et quieti : tempestate saeua experiri expetiui paupertatem eri qui et meam seruitutem tolerarem , opera hau fui parcu mea . 
Nimis homo nihilist quist piger nimisque id genus odi ego male . 
Vigilare decet hominem qui uolt sua temperi conficere officia . 
non enim illum exspectare id oportet , dum eru se ad suom suscitet officium . 
Nam qui dormiunt lubenter sine lucro et cum malo quiescunt . 
Nam ego nunc mihi , qui inpiger fui , repperi ut piger si uelim siem : hoc ego in mari quidquid hic inest repperi . 
ego inesse reor ; nec mihi conscius est ullus homo . 
Nunc haec tibi occasio , Gripe , optigit ut liberes ex populo praeter te . 
Nunc sic faciam , sic consilium est : ad erum ueniam docte atque astu . 
Pauxillatim pollicitabor pro capite argentum ut sim liber . 
Iam ubi liber ero , igitur demum instruam agrum atque aedis , mancupia , nauibu magnis mercaturam faciam , apud reges rex perhibebor . 
Post animi caussa mihi nauem faciam atque imitabor Stratonicum , oppida circumuectabor . 
Vbi nobilitas mea erit clara , oppidum magnum communibo ; ei ego urbi Gripo indam nomen , monumentum meae famae et factis , ibi qui regnum magnum instituam . 
Magnas res hic agito in mentem instruere . 
Hunc nunc uidulum condam . 
Sed hic rex cum aceto pransurust et sale sine bono pulmento . 
Heus , mane . 
Quid maneam ? 
Dum hanc tibi quam trahi rudentem complico . 
Mitte modo . 
At pol ego te adiuuo nam bonis quod bene fit hau perit . 
Turbida tempestas heri fuit , nil habeo , adulescens , piscium , ne tu mihi esse postules ; non uides referre me uuidum retem sine squamoso pecu ? 
Non edepol piscis expeto quam tui sermonis sum indigens . 
Enicas iam me odio , quisquis es . 
Non sinam ego abire hinc te . 
Mane . 
Caue sis malo . 
Quid tu , malum , nam me retrahis ? 
Audi . 
Non audio . 
At pol qui audies post . 
Quin loquere quid uis . 
Eho modo est operae pretium quod tibi ego narrare uolo . 
Eloqueren quid id est ? 
Vide num quispiam consequitur prope nos . 
Ecquid est quod mea referat ? 
Scilicet . 
sed boni consili ecquid in te mihi est ? 
Quid negoti est modo dice . 
si fidem modo das mihi te non fore infidum . 
Do fidem tibi , fidus ero , quisquis es . 
Audi . 
Furtum ego uidi qui faciebat ; noueram dominum , id quoi fiebat , post ad furem egomet deuenio feroque ei condicionem hoc pacto : " ego istuc furtum scio quoi factum est ; nunc mihi si uis dare dimidium , indicium domino non faciam . 
" Is mihi nihil etiam respondit . 
Quid inde aequom est dari mihi ? 
Dimidium uolo ut dicas . 
Immo hercle etiam plus , nam nisi dat , domino dicundum censeo . 
Tuo consilio faciam . 
Nunc aduorte animum ; namque hoc om ne attinet ad te . 
Quid factumst ? 
Vidulum istum quoius est noui ego hominem iam pridem . 
Quid est ? 
Et quo pacto periit . 
At ego quo pacto inuentust scio et qui inuenit hominem noui et dominus qui nunc est scio . 
Nihilo pol pluris tua hoc quam quanti illud refert mea : ego illum noui quoius nunc est , tu illum quoius antehac fuit . 
Hunc homo feret a me nemo , ne tu te speres potis . 
Non ferat si dominus ueniat ? 
Dominus huic , ne frustra sis , nisi ego nemo natust , hunc qui cepi in uenatu meo . 
Itane uero ? 
Ecquem esse dices in mari piscem meum ? 
Quos quom capio , siquidem cepi , mei sunt ; habeo pro meis , nec manu adseruntur neque illinc partem quisquam postulat . 
In foro palam omnis uendo pro meis uenalibus . 
Mare quidem commune certost omnibus . 
Adsentio : qui minus hunc communem quaeso mihi esse oportet uidulum ? 
In mari inuentust communi . 
Esne inpudenter inpudens ? 
Nam si istuc ius sit quod memoras , piscatores perierint . 
Quippe quom extemplo in macellum pisces prolati sient , nemo emat , suam quisque partem piscium poscant sibi , dicant in mari communi captos . 
Quid ais , inpudens ? 
Ausus etiam comparare uidulum cum piscibus ? 
Eadem tandem res uidetur ? 
In manu non est mea : ubi demisi retem atque hamum , quidquid haesit extraho . 
meum quod rete atque hami nancti sunt meum potissumumst . 
Immo hercle haud est , siquidem quod uas excepisti . 
Philosophe ! 
Sed tu enumquam piscatorem uidisti , uenefice , uidulum piscem cepisse aut protulisse ullum in forum ? 
Non enim tu hic quidem occupabis omnis quaestus quos uoles : et uitorem et piscatorem te esse , inpure , postulas . 
Vel te mihi monstrare oportet piscis qui sit uidulus , uel quod in mari non natum est neque habet squamas ne feras . 
Quid , tu numquam audisti esse antehac uidulum piscem ? 
Scelus , nullus est . 
Immo est profecto ; ego qui sum piscator scio ; uerum rare capitur , nullus minu saepe ad terram uenit . 
Nil agis , dare uerba speras mihi te posse , furcifer . 
Quo colore est , hoc colore capiuntur pauxilluli ; sunt alii puniceo corio , magni item ; atque atri . 
Scio . 
Tu hercle , opino , in uidulum te bis conuortes , nisi caues : fiet tibi puniceum corium , postea atrum denuo . 
Quod scelus hodie hoc inueni ! 
Verba facimus , it dies . 
uide sis quoiius arbitratu nos uis facere . 
Viduli arbitratu . 
Itane ? 
Ita enim uero . 
Stultus es . 
Salue , Thales . 
Tu istunc hodie non feres , nisi das sequestrum aut arbitrum quoiius haec res arbitratu fiat . 
Quaeso , sanun es ? 
Elleborosus sum . 
Ego cerritus , hunc non amittam tamen . 
Verbum etiam adde unum , iam in cerebro colaphos apstrudam tuo ; iam ego te hic , itidem quasi peniculus nouos exurgeri solet , ni hunc amittis , exurgebo quidquid umoris tibist . 
Tange : adfligam ad terram te itidem ut piscem soleo polypum . 
Vis pugnare ? 
Quid opust ? 
Quin tu potius praedam diuide . 
Hinc tu nisei malum fruniscei nihil potes , ne postules . 
Abeo ego hinc . 
At ego hinc offlectam nauem , ne quo abeas . 
Mane . 
Sei tu proreta isti naui es , ego gubernator ero . 
Mitte rudentem , sceleste . 
Mittam : omitte uidulum . 
Numquam hercle hinc hodie ramenta fies fortunatior . 
Non probare pernegando mihi potes , nisi pars datur aut ad arbitrum redeitur aut sequestro ponitur . 
Quemne ego excepi in mari At ego inspectaui e litore . 
Mea opera , labore et rete et horia ? 
Numqui minus , si ueniat nunc dominus quoiiust , ego qui inspectaui procul te hunc habere , fur sum quam tu ? 
Nihilo . 
Mane , mastigia : quo argumento socius non sum et fur sum ? 
Facdum ex te sciam . 
Nescio neque ego istas uostras leges urbanas scio , nisi quia hunc meum esse dico . 
Et ego item esse aio meum . 
Mane , iam repperi quo pacto nec fur nec socius sies . 
Quo pacto ? 
Sine me hinc abire , tu abi tacitus tuam uiam ; nec tu me quoiquam indicassis neque ego tibi quicquam dabo ; tu taceto , ego mussitabo : hoc optumum atque aequissumum est . 
Ecquid condicionis audes ferre ? 
Iam dudum fero : ut abeas , rudentem amittas , mihi molestus ne sies . 
Mane dum refero condicionem . 
Te , opsecro hercle , aufer modo . 
Ecquem in heis locis nouisti ? 
Oportet uicinos meos . 
Vbi tu hic habitas ? 
Porro illic longe usque in campis ultumis . 
Vin qui in hac uilla habitat , eiius arbitratu fieri ? 
Paullisper remitte restem dum concedo et consulo . 
Fiat . 
Eugae ! 
Salua res est , praeda haec perpetua est mea ; ad meum erum arbitrum uocat me hic intra praesepis meas : numquam hercle hodie abiudicabit ab suo triobolum . 
Ne iste hau scit quam condicionem tetulerit . 
Ibo ad arbitrum . 
Quid igitur ? 
Quamquam istuc esse ius meum certo scio , fiat istuc potius quam nunc pugnem tecum . 
Nunc places . 
Quamquam ad ignotum arbitrum me appellis , si adhibebit fidem , etsi ignotust , notus : si non , notus ignotissumust . 
Serio edepol , quamquam uobis uolo quae uoltis , mulieres , metuo propter uos ne uxor mea me extrudat aedibus , quae me paelices adduxe dicet ante oculos suos . 
Vos confugite in aram potius quam ego . 
Miserae periimus . 
Ego uos saluas sistam , ne timete . 
Sed quid uos foras prosequimini ? 
Quoniam ego adsum , faciet nemo iniuriam ; ite , inquam , domum ambo nunciam ex praesidio praesides . 
O ere , salue . 
Salue , Gripe . 
Quid fit ? 
Tuo ne hic seruos est ? 
Hau pudet . 
Nil ago tecum . 
Ergo abi hinc sis . 
Quaeso responde , senex : tuos hic seruost ? 
Meus est . 
em istuc optume , quando tuost . 
Iterum te saluto . 
Et ego te . 
Tunc es qui hau multo prius abiisti hinc erum accersitum ? 
Ego is sum . 
Quid nunc uis tibi ? 
Nempe hic tuos est ? 
Meus est . 
Istuc optume , quando tuost . 
Quid negotist ? 
Vir scelestus illic est . 
Quid fecit tibi uir scelestus ? 
homini ego isti talos subfringi uolo . 
Quid est ? 
Qua de re litigatis nunc inter uos ? 
Eloquar . 
Immo ego eloquar . 
Ego , opinor , rem facesso . 
Si quidem sis pudicus , hinc facessas . 
Gripe , animum aduorte ac tace . 
Vtin istic priu dicat ? 
Audi . 
Loquere tu . 
Alienon prius quam tuo dabis orationem ? 
Vt nequitur comprimi ! 
Ita ut occepi dicere , illum quem dudum e fano foras lenonem extrusisti , hic eiius uidulum eccillum tenet . 
Non habeo . 
Negas quod oculis uideo ? 
At ne uideas uelim . 
Habeo , non habeo : quid tu me curas quid rerum geram ? 
Quo modo habeas , id refert , iurene anne iniuria . 
Ni istum cepi , nulla caussa est quin me condones cruci ; si in mari retia prehendi , qui tuom potiust quam meum ? 
Verba dat . 
Hoc modo res gesta est ut ego dico . 
Quid tu ais ? 
Quod primarius uir dicat : comprime hunc sis , si tuost . 
Quid ? 
Tu idem mihi uis fieri quod erus consueuit tibi ? 
Si ille te comprimere solitust , hic noster nos non solet . 
Verbo illo modo ille uicit . 
Quid nunc tu uis ? 
Dic mihi . 
Equidem ego neque partem posco mihi istinc de istoc uidulo neque meum esse hodie umquam dixi ; sed isti inest cistellula huiius mulieris , quam dudum dixi fuisse liberam . 
Nemp tu hanc dicis quam esse aiebas dudum popularem meam ? 
Admodum ; et ea quae olim parua gestauit crepundia istic in ista cistula insunt , quae istic inest in uidulo . 
Hoc neque isti usust et illi miserae suppetias feret , si id dederit qui suos parentes quaerat . 
Faciam ut det . 
Tace . 
Nihil hercle ego sum isti daturus . 
Nihil peto nisi cistulam et crepundia . 
Quid si ea sunt aurea ? 
Quid istuc tua ? 
Aurum auro expendetur , argentum argento exaequabimus . 
Fac sis aurum ut uideam , post ego faciam ut uideas cistulam . 
Caue malo ac tace tu . 
tu perge ut occepisti dicere . 
Vnum te opsecro ut ted huiius commiserescat mulieris si quidem hic lenonis eius est uidulus , quem suspicor ; hic nisi de opinione certum nihil dico tibi . 
Viden ? 
Scelestus aucupatur . 
Sine me ut occepi loqui . 
Si scelesti illius est hic quoiius dico uidulus , haec poterunt nouisse : ostendere his iube . 
Ain ? 
Ostendere ? 
Haud iniquom dicit , Gripe , ut ostendatur uidulus . 
Immo hercle insignite inique . 
Quidum ? 
Quia , si ostendero , continuo hunc nouisse dicent scilicet . 
Scelerum caput , ut tute es item omnis censes esse , peiiuri caput ? 
Omnia istaec ego facile patior , dum hic hinc a me sentiat . 
Atqui nunc aps te stat , uerum hinc cibit testimonium . 
Gripe , aduorte animum . 
Tu paucis expedi quid postulas . 
Dixi equidem , sed si parum intellexti , dicam denuo . 
Hasce ambas , ut dudum dixi , ita esse oportet liberas : haec Athenis parua fuit uirgo surrupta . 
Dic mihi , quid id ad uidlum pertinet , seruae sint istae an liberae ? 
Omnia iterum uis memorari , scelus , ut defiat dies . 
Apstine maledictis et mihi quod rogaui dilue . 
Cistellam isti inesse oportet caudeam in isto uidulo , ubi sunt signa qui parentes noscere haec possit suos , quibucum periit parua Athenis , sicuti dixi prius . 
Iuppiter te dique perdant ! 
Quid ais , uir uenefice ? 
Quid , istae mutae sunt , quae pro se fabulari non queant ? 
Eo tacent quia tacita bonast mulier semper quam loquens . 
Tum pol tu pro portione nec uir nec mulier mihi es . 
Quidum ? 
Quia enim neque loquens es neque tacens umquam bonus . 
Quaeso , enumquam hodie licebit mihi loqui ? 
Si praeterhac unum uerbum faxis hodie , ego tibi comminuam caput . 
Vt id occepi dicere , senex , eam te quaeso cistulam ut iubeas hunc reddere illis ; ob eam si quid postulat sibi mercedis , dabitur : aliud quidquid ibi est habeat sibi . 
Nunc demum istuc dicis , quoniam ius meum esse intellegis : dudum dimidiam petebas partem . 
Immo etiam nunc peto . 
Vidi petere miluom , etiam quom nihil auferret tamen . 
Non ego te comprimere possum sine malo ? 
Si istic tacet , ego tacebo ; si iste loquitur , sine me pro parti loqui . 
Cedo modo mihi istum uidlum , Gripe . 
Concredam tibi : ac si istorum nihil sit , ut mihi reddas . 
Reddetur . 
Tene . 
Audi nunciam , Palaestra atque Ampelisca , hoc quod loquor . 
Estne hic uidlus ubi cistellam tuam inesse aiebas ? 
Is est . 
Perii hercle ego miser ! 
Vt priuquam plane aspexit ilico eum esse dixit ! 
Faciam ego hanc rem ex procliui planam tibi . 
Cistellam isti inesse oportet caudeam in isto uidulo . 
Ibi ego dicam quidquid inerit nominatim : tu mihi nullum ostenderis ; si falsa dicam frustra dixero , uos tamen istaec quidquid isti inerit uobis habebitis ; sed si erunt uera , tum opsecro te ut mea mihi reddantur . 
Placet . 
Ius merum oras meo quidem animo . 
At meo hercle iniuriam . 
Quid si ista aut superstitiosa aut hariolast atque omnia quidquid insit uera dicet ? 
Idne habebit hariola ? 
Non feret nisi uera dicet : nequiquam hariolabitur . 
Solue uidulum ergo , ut quid sit uerum quam primum sciam . 
Hoc habet , solutust . 
Aperi . 
Video cistellam . 
Haecinest ? 
Istaec est . 
O mei parentes , hic uos conclusos gero , huc opesque spesque uostrum cognoscendum condidi . 
Tum tibi hercle deos iratos esse oportet , quisquis es , quae parentes tam in angustum tuos locum compegeris . 
Gripe , accede huc ; tua res agitur . 
Tu , puella , istinc procul dicito quid insit et qua facie , memorato omnia . 
Si hercle tantillum peccassis , quod posterius postules te ad uerum conuorti , nugas , mulier , magnas egeris . 
Ius bonum oras . 
Edepol hau te orat , nam tu iniurius . 
Loquere nunciam , puella . 
Gripe , animum aduorte ac tace . 
Sunt crepundia . 
Ecca uideo . 
Perii in primo proelio . 
Mane , ne ostenderis . 
Qua facie sunt ? 
Responde ex ordine . 
Ensiculust aureolus primum litteratus . 
Dice dum , in eo ensiculo litterarum quid est ? 
Mei nomen patris . 
Post altrinsecust securicula ancipes , itidem aurea , litterata : ibi matris nomen in securiculast . 
Mane . 
Dic , in ensiculo quid nomen est paternum ? 
Daemones . 
Di inmortales , ubi loci sunt spes meae ? 
Immo edepol meae ? 
Pergite , opsecro , continuo . 
Placide , aut ite in malam crucem . 
Loquere matris nomen hic quid in securicula siet . 
Daedalis . 
Di me seruatum cupiunt . 
At me perditum . 
Filiam meam esse hanc oportet , Gripe . 
Sit per me quidem . 
Qui te di omnes perdant , qui me hodie oculis uidisti tuis , meque adeo scelestum , qui non circumspexi centiens , priu me ne quis inspectaret quam rete extraxi ex aqua ! 
Post sicilicula argenteola et duae conexae maniculae et sucula Quin tu i dierecta cum sucula et cum porculis . 
Et bulla aurea est pater quam dedit mi natali die . 
Ea est profecto . 
Contineri quin complectar non queo . 
Filia mea , salue . 
Ego is sum qui te produxi pater , ego sum Daemones et mater tua eccam hic intus Daedalis . 
Salue , mi pater insperate . 
Salue . 
Vt te amplector lubens ! 
Volup est quom istuc ex pietate uostra uobis contigit . 
Capedum , hunc si potes fer intro uidulum , age , Trachalio . 
Ecce Gripi scelera ! 
Quom istaec res male euenit tibi , Gripe , gratulor . 
Age eamus , mea gnata , ad matrem tuam , quae ex te poterit argumentis hanc rem magis exquirere , quae te magi tractauit magique signa pernouit tua . 
Intro eamus omnes , quando operam promiscam damus . 
Sequere me , Ampelisca . 
Quom te di amant uoluptati est mihi . 
Sumne ego scelestus qui illunc hodie excepi uidulum ? 
Aut quom excepi , qui non alicubi in solo apstrusi loco ? 
Credebam edepol turbulentam praedam euenturam mihi , quia illa mihi tam turbulenta tempestate euenerat . 
Credo edepol ego illic inesse argenti et auri largiter . 
Quid meliust quam ut hinc intro abeam et me suspendam clanculum , saltem tantisper dum apscedat haec a me aegrimonia ? 
Pro di inmortales ! 
Quis me est fortunatior , qui ex inprouiso filiam inueni meam ? 
Satin si quoii homini di esse bene factum uolunt , aliquo illud pacto optingit optatum piis ? 
Ego hodie neque speraui neque credidi : is inprouiso filiam inueni tamen ; et eam de genere summo adulescenti dabo ingenuo , Atheniensi et cognato meo . 
Ego eum adeo arcessi huc ad me quam primum uolo iussique exire huc eiius seruom , ut ad forum iret ; nondum egressum esse eum , id miror tamen . 
Accedam , opinor , ad fores . 
Quid conspicor ? 
Vxor complexa collo retinet filiam . 
Nimi paene inepta atque odiosa eius amatiost . 
Aliquando osculando meliust , uxor , pausam fieri ; atque adorna , ut rem diuinam faciam , quom intro aduenero , Laribus familiaribus , quom auxerunt nostram familiam . 
sunt domi agni et porci sacres . 
Sed quid istum remoramini , mulieres , Trachalionem ? 
Atque optume eccum exit foras ! 
Vbi ubi erit , iam inuestigabo et mecum ad te adducam simul Plesidippum . 
Eloquere ut haec res optigit de filia ; eum roga ut relinquat alias res et huc ueniat . 
Licet . 
Dicito daturum meam illi filiam uxorem . 
Licet . 
Et patrem eiius me nouisse et mihi esse cognatum . 
Licet . 
Sed propera . 
Licet . 
Iam hic fac sit , cena ut curetur . 
Licet . 
Omnian licet ? 
Licet . 
Sed scin quid est quod te uolo ? 
Quod promisisti ut memineris , hodie ut liber sim . 
Licet . 
Fac ut exores Plesidippum ut me manu emittat . 
Licet . 
Et tua filia facito oret : facile exorabit . 
Licet . 
Atque ut mi Ampelisca nubat , ubi ego sim liber . 
Licet . 
Atque ut gratum mi beneficium factis experiar . 
Licet . 
Omnian licet ? 
Licet : tibi rusum refero gratiam . 
Sed propera ire in urbem actutum et recipe te huc rusum . 
Licet . 
Iam hic ero . 
Tu interibi adorna ceterum quod opust . 
Licet . 
Hercules istum infelicet cum sua licentia ! 
Ita meas repleuit auris quidquid memorabam " licet . 
" Quam mox licet te compellare , Daemones ? 
Quid est negoti , Gripe ? 
De illo uidulo : si sapias , sapias ; habeas quod di danunt boni . 
Aequom uidetur tibi , ut ego alienum quod est meum esse dicam ? 
Quodne ego inueni in mari ? 
Tanto illi melius optigit qui perdidit ; tuom esse nihilo magis oportet uidulum . 
Isto tu pauper es quom nimi sancte pius . 
O Gripe , Gripe , in aetate hominum plurumae fiunt trasennae , ubi decipiuntur dolis . 
Atque edepol in eas plerumque esca imponitur : quam si quis auidus poscit escam auariter , decipitur in trasenna auaritia sua . 
Ill qui consulte , docte atque astute cauet , diutine uti bene licet partum bene . 
Mihi istaec uidetur praeda praedatum irier , ut cum maiore dote abeat quam aduenerit . 
Egone ut quod ad me adlatum esse alienum sciam celem ? 
Minime istuc faciet noster Daemones . 
Semper cauere hoc sapientis aequissumumst ne conscii sint ipsi malefici suis . 
Ego mihi conlusim nil moror ullum lucrum . 
Spectaui ego pridem comicos ad istunc modum sapienter dicta dicere , atque is plaudier , quom illos sapientis mores monstrabant poplo : sed quom inde suam quisque ibant diuorsi domum , nullus erat illo pacto ut illi iusserant . 
Abi intro , ne molestus , linguae tempera . 
Ego tibi daturus nihil sum , ne tu frustra sis . 
At ego deos quaeso ut , quidquid in illo uidulost , si aurum , si argentum est , omne id ut fiat cinis . 
Illuc est quod nos nequam seruis utimur . 
Nam illic cum seruo si quo congressus foret , et ipsum sese et illum furti astringeret ; dum praedam habere se censeret , interim praeda ipsus esset , praeda praedam duceret . 
Nunc hinc intro ibo et sacruficabo , postibi iubebo nobis cenam continuo coqui . 
Iterum mihi istaec omnia itera , mi anime , mi Trachalio , mi liberte , mi patrone potius , immo mi pater . 
Repperit patrem Palaestra suom atque matrem ? 
Repperit . 
Et popularis est ? 
Opino . 
Et nuptura est mi ? 
Suspicor . 
Censen hodie despondebit eam mi , quaeso ? 
Censeo . 
Quid ? 
Patri etiam gratulabor quom illam inuenit ? 
Censeo . 
Quid matri eiius ? 
Censeo . 
Quid ergo censes ? 
Quod rogas Censeo . 
Dic ergo quanti censes ? 
Egone ? 
Censeo . 
Adsum equidem , ne censionem semper facias . 
Censeo . 
Quid si curram ? 
Censeo . 
An sic potius placide ? 
Censeo . 
Etiamne eam adueniens salutem ? 
Censeo . 
Etiam patrem ? 
Censeo . 
Post eiius matrem ? 
Censeo . 
Quid postea ? 
Etiamne adueniens complectar eius patrem ? 
Non censeo . 
Quid matrem ? 
Non censeo . 
Quid eampse illam ? 
Non censeo . 
Perii ! 
Dilectum dimisit . 
Nunc non censet quom uolo . 
Sanus non es . 
Sequere . 
Duc me , mi patrone , quo lubet . 
Quis me est mortalis miserior qui uiuat alter hodie , quem ad recuperatores modo damnauit Plesidippus ? 
Abiudicata a me modo est Palaestra . 
Perditus sum . 
Nam lenones ex Gaudio credo esse procreatos , ita omnes mortales , si quid est mali lenoni , gaudent . 
Nunc alteram illam quae mea est uisam huc in Veneris fanum , saltem ut eam abducam , de bonis quod restat reliquiarum , Numquam edepol hodie ad uesperum Gripum inspicietis uiuom nisi uidulus mihi redditur . 
Perii quom mentionem fieri audio usquam uiduli : est quasi palo pectus tundat . 
Istic scelestus liber est : ego qui in mari prehendi rete atque excepi uidulum , ei darei negatis quicquam . 
Pro di inmortales ! 
Suo mihi hic sermone arrexit auris . 
Cubitum hercle longis litteris signabo iam usquequaque , si quis perdiderit uidulum cum auro atque argento multo , ad Gripum ut ueniat . 
Non feretis istum , ut postulatis . 
Meum hercle illic homo uidulum scit qui habet , ut ego opinor . 
Adeundus mihi illic est homo . 
Di , quaeso , subuenite . 
Quid me intro reuocas ? 
Hoc uolo hic ante ostium extergere . 
Nam hoc quidem pol e robigine , non est e ferro factum , ita quanto magis extergeo rutilum , atque tenuius fit . 
Nam quidem hoc uenenatumst uerum : ita in manibus consenescit . 
Adulescens , salue . 
Di te ament cum inraso capite . 
Quid fit ? 
Verum extergetur . 
Vt uales ? 
Quid tu ? 
Num medicus , quaeso , es ? 
Immo edepol una littera plus sum quam medicus . 
Tum tu mendicus es ? 
Tetigisti acu . 
Videtur digna forma . 
Sed quid tibi est ? 
Hac proxuma nocte in mari mi et alii confracta est nauis , perdidi quidquid erat miser ibi omne . 
Quid perdidisti ? 
Vidulum cum auro atque argento multo . 
Ecquid meministi in uidulo qui periit quid ibi infuerit ? 
Quid refert , qui periit ? 
Tamen Sine hoc , aliud fabulemur . 
Quid si ego sciam qui inuenerit ? 
Volo ex te scire signa . 
Nummi octingenti aurei in marsuppio infuerunt , praeterea centum minaria Philippea in pasceolo sorsus . 
Magna hercle praedast , largiter mercedis indipiscar ; di homines respiciunt : bene ego hinc praedatus ibo . 
Profecto est huiius uidulus . 
Perge alia tu expedire . 
Talentum argenti commodum magnum inerit in crumina , praeterea sinus , cantharus , epichysis , gaulus , cyathus . 
Papae ! 
Diuitias tu quidem habuisti luculentas . 
Miserum istuc uerbum et pessumum est , " habuisse " et nihil habere . 
Quid dare uelis qui istaec tibi inuestiget indicetque ? 
Eloquere propere celeriter . 
Nummos trecentos . 
Tricas . 
Quadrigentos . 
Tramas putidas . 
Quingentos . 
Cassam glandem . 
Sescentos . 
Curculiunculos minutos fabulare . 
Dabo septingentos . 
Os calet tibi , nunc id frigefactas . 
Mille dabo nummum . 
Somnias . 
Nihil addo . 
Abi igitur . 
Audi : si hercle abiero hinc , hic non ero . 
Vin centum et mille ? 
Dormis . 
Eloquere quantum postules . 
Quo nihil inuitus addas : talentum magnum . 
Non potest triobolum hinc abesse . 
Proin tu uel aias uel neges . 
Quid istic ? 
Necessum est , uideo : dabitur talentum . 
Accede dum huc : Venus haec uolo adroget te . 
Quod tibi lubet id mi impera . 
Tange aram hanc Veneris . 
Tango . 
Per Venerem hanc iurandum est tibi . 
Quid iurem ? 
Quod iubebo . 
Praei uerbis quiduis . 
Quod domi est , numquam ulli supplicabo . 
Tene aram hanc . 
Teneo . 
Deiera te mi argentum daturum eodem die , tui uiduli ubi sis potitus . 
Fiat . 
Venu Cyrenensis , testem te testor mihi , si uidulum illum quem ego in naui perdidi cum auro atque argento saluom inuestigauero isque in potestatem meam peruenerit , tum ego huic Gripo , inquito et me tangito Tum ego huic Gripo ( dico , Venus , ut tu audias ) talentum argenti magnum continuo dabo . 
Si fraudassis , dic ut te in quaestu tuo Venus eradicet , caput atque aetatem tuam . 
Tecum hoc habeto tamen , ubi iuraueris . 
Illaec aduorsum si quid peccasso , Venus , ueneror te ut omnes miseri lenones sient . 
Tamen fiet , etsi tu fidem seruaueris . 
Tu hic opperire , iam ego faxo exibit senex ; eum tu continuo uidulum reposcito . 
Si maxume mi illum reddiderit uidulum , non ego illic hodie debeo triobolum . 
Meus arbitratust lingua quod iuret mea . 
Sed conticiscam : eccum exit et ducit senem . 
Sequere hac . 
Vbi istic lenost ? 
Heus tu , em tibi ! 
Hic habet uidulum . 
Habeo et fateor esse apud me , et , si tuos est , habeas tibi . 
Omnia , ut quidquid infuere , ita salua sistentur tibi . 
Tene , si tuost . 
O di inmortales meus est . 
Salue , uidule . 
Tuone est ? 
Rogitas ? 
Si quidem hercle Ioui fuit , meus est tamen . 
Omnia insunt salua ; una istinc cistella excepta est modo cum crepundiis , quibucum hodie filiam inueni meam . 
Quam ? 
Tua quae fuit Palaestra , ea filia inuentast mea . 
mehercle factum est . 
Quom istaec res tibi ex sententia pulchre euenit , gaudeo . 
Istuc facile non credo tibi . 
Immo hercle , ut scias gaudere me , mihi triobolum ob eam ne duis , condono te . 
Benigne edepol facis . 
Immo tu quidem hercle uero . 
Heus tu ! 
Iam habes uidulum . 
Habeo . 
Propera . 
Quid properabo ? 
Reddere argentum mihi . 
Neque edepol tibi do neque quicquam debeo . 
Quae haec factio est ? 
Non debes ? 
Non hercle uero . 
Non tu iuratus mihi es ? 
Iuratus sum et nunc iurabo , si quid uoluptati est mihi : ius iurandum rei seruandae , non perdendae conditum est . 
Cedo sis mihi talentum magnum argenti , peiiurissume . 
Gripe , quod tu istum talentum poscis ? 
Iuratust mihi , dare . 
Lubet iurare . 
Tun meo pontifex peiiurio es ? 
Qua pro re argentum promisit hic tibi ? 
Si uidulum hunc redegissem in potestatem eiius , iuratust dare mihi talentum magnum argenti . 
Cedo quicum habeam iudicem , ni dolo malo instipulatus sis siue etiamdum siem quinque et uiginti annos natus . 
Habe cum hoc . 
Aliost opus . 
Iam ab istoc auferre haud ausim , si istunc condemnauero . 
Promisistin huic argentum ? 
Fateor . 
Quod seruo meo promisisti meum esse oportet , ne tu , leno , postules te hic fide lenonia uti : non potes . 
Iam te ratus nactum hominem quem defrudares ? 
Dandum huc argentum est probum : id ego continuo huic dabo adeo me ut hic emittat manu . 
Quando ergo erga te benignus ego fui atque opera mea haec tibi sunt seruata Immo hercle mea , ne tu dicas tua . 
( Si sapies , tacebis ) tum te mihi benigne itidem addecet bene merenti bene referre gratiam . 
Nemp pro meo iure oras ? 
Mirum quin tuom ius meo periclo aps te expetam . 
Saluos sum , leno labascit , libertas portenditur . 
Vidulum istunc ille inuenit , illud mancupium meum est ; ego tibi hunc porro seruaui cum magna pecunia . 
Gratiam habeo et de talento nulla caussa est quin feras , quod isti sum iuratus . 
Heus tu ! 
Mihi dato ergo , si sapis . 
Tacen an non ? 
Tu meam rem simulas agere , tibi munis uiam . 
Non hercle istoc me interuortes , si aliam praedam perdidi . 
Vapulabis uerbum si addes isto unum . 
Vel hercle enica , non tacebo umquam alio pacto nisi talento comprimor . 
Tibi operam hicquidem dat . 
Tace . 
Concede hoc tu , leno . 
Licet . 
Palam age , nolo ego murmurillum neque susurrum fieri . 
Dic mihi quanti illam emisti tuam alteram mulierculam , Ampeliscam ? 
Mille nummum denumeraui . 
Vin tibi condicionem luculentam ferre me ? 
Sane uolo . 
Diuiduom talentum faciam . 
facis . 
Pro illa altera , libera ut sit , dimidium tibi sume , dimidium huc cedo . 
Maxume . 
Pro illo dimidio ego Gripum emittam manu , quem propter tu uidulum et ego gnatam inueni . 
facis , gratiam habeo magnam . 
Quam mox mi argentum ergo redditur ? 
Res soluta est , Gripe . 
Ego habeo . 
At ego me hercle mauolo . 
Nihil hercle hic tibi est , ne tu speres . 
Iuris iurandi uolo gratiam facias . 
Perii hercle ! 
Nisi me suspendo occidi . 
Numquam hercle iterum defrudabis me quidem post hunc diem . 
Hic hodie cenato , leno . 
Fiat , condicio placet . 
Sequimini intro . 
Spectatores , uos quoque ad cenam uocem , ni daturus nihil sim neque sit quicquam pollucti domi , niue adeo uocatos credam uos esse ad cenam foras . 
Verum si uoletis plausum fabulae huic clarum dare , comissatum omnes uenitote ad me ad annos sedecim . 
Vos hic hodie cenatote ambo . 
Fiat . 
Plausum date . 
