Incipiunt versiculi cuiusdam minimi scolasticorum titulantes opus libri sequentis ; In Patris Natique et sancti nomine Flatus ! 
Cum certum propter secli indicium studuissent , Atque redemptoris hominum natalis Iesus Regum et pontificum multi scripsisse magistri , Quod quisquis tempus sedisset in imperiali Rector et egregius pastor quod pontificali Sede : augustorum scripserunt ferrea regna , Inperium quorum tandem ceu claruit altum Partibus occiduis , laticum qua copia surgunt , Et sanctae vitae ceu tempus apostolicorum , Quoque modo insignes radiarunt ore manuque . 
Scriptorumque Ravennatum per circiter annos Penna diu segnis neglexit centies octo , Almae summorum moderamina clara per orbem Pontificum vitae passim narrasse suorum . 
Vespere quamquam etenim , tamen orsa fidesque manusque , Scribere feliciter nostratum Pontificale , Agnelli lepidi , patriarcharum istud opusclum , Tempore , apostolicus Gregorius alta salubris Solvendi et contra almifici quo numina Petri Compte habet , et sceptra imperii augustus tenet almus , Armipotens , satus Magno Karolo , Lodovicus , Pacificus , natusque suus Lotharius acer , Belliger , Itala regna tenens Romaque potitus , Regibus et populis lectus solio imperiali ; Archiepiscopus almus ovans Petronacis agitque Quoque Ravennatis clerum ecclesiae populumque . 
Alterum ab undecimo quem presbyterumque beavit Summus is antistis merito sede urbis opimae . 
Quis cunctis sancta sapientior iste sacerdos Claruit ingenio et natura . 
Nomine dictus A puero Agnellus fuit Andreasque iuventa . 
Euge satus cretusque nimis de stirpe superba , Euge Ravenna dedit quantum nullique secundum : Formosum facie , verbo rutilum , ore loquacem , Corporis exiguum membris , sed mente capacem , Quam magnum sensum , quamquam de corpore paulum . 
Qualis inest tantilla canens philomena suave Florigeris verno silvis , cum gutture flexo Vociferans caelum cumplet clamoribus altum , Stirpe sedens viridi subter folio modulatrix : - - Sub dio enim aut modulator ovans , audire , viator , Pastor , eques vigilans , cupientes dulcia cuius Carmina gratis ubique optant et sedula curant Quam nequeunt unquam longo ullo vincere cantu - - Talis et iste sedens tectis nimiumque superbis , Quae genitor procerus cessit sibi iure paterno , Sede suburbanisque Ravennae , aut quae vocitatur Antiquo Blacherna , locis , de nomine , structa In genitricis honore Dei Dominique Mariae . 
Qua lepidus scriptor praefatus , Pontificali Neglectoque diu suspirans , aestuat angens Moliturque hiens , gratis tantae dare sese Moli operis ; recolens monimenta patrumque senumque , Haud surdus vatum auditor , sed mente volente Dicentis solers Mosis praecepta secutus : ; Posce tuos patres , tibi nuncii erunt seniores . 
Te multum semperque petentem gesta priorum Atque Dei Dominique tui miracula prisca Et visu audituque monebunt , vera docentes ; . 
Cum patriarcharum simul aggerat acta priorum , Edidit istud opus , tenpus quorum , quia muro Depictum , nomen seriemque excerpsit eorum , Et vitae partim lectu moderamina , partim Colligit aure sua , biblis glomerare suetus . 
Aderidi capite scripsit , calce et Petronacis , Utrius medio componens corpus opuscli , Quatuor undecies patriarcharum sapienter Exarans cuiusque manus , linguae moderamen Magnificum , regulans auditaque lectaque , certa Astutu vigilans , studioque incerta reliquit . 
Instar agens cupidi , quaerentis litore curvo Terrigeri Padi refluentis fulva metalla Acre sibi , qui de lecto conculcat harenam : Quorundam , nigrum fundens cartaeque liquorem , Sancta beatorum pandens miracula vulgo , Nobiliter sermone locavit harundo sonora . 
Multiplici cuius quoniam fuit aure relatu Veredico plenus , quin sed titubans , aliorum , Maluit is comptu breviter sermone monere . 
Sicut ovans , sidens transtris et pocula sumens , Lancibus adlatis fartis , et carmma ructans , Suspiciens placidum caelum , nauta ore sereno , Aequora tonsilis , certatim vela secundis Flaminibus tribuit , decurrens vitrea rura , Quando timore caret scopuli nec conspicit arva , Nec tangit demissa tenax alto anchora Sirtes . 
At moestus , densis caelum cum nubibus atrum , Per vacuum quoniam cursantes undique ventos Conspicit , aut scopulum sperat vel cominus esse , Tum remos cursim retrahens et vela deorsum , Et navim timidus nectitque rudentibus agens , Demissisque mari plunbo imo restibus unco , Exoptat multum cupiens statione potiri : Conscius haud secus is voluit sermone locasse Multiplici , uberius passim comensque loquelam , Magnifico auditu laetus fastuque priorum , Eloquitur laxis qui gloriosa oris habenis . 
Inscius auditus optavit paulula verba , Deposito fastu fandi , stricto ore loquaci , Veredico breviter sermoneque promere coram . 
Incipit carmen dactilicum senarium micticon , id est mistum , sed primum tetrasticum , dehinc disticon moinasticumque intentiones magnas ; TETRASTICON POETA Fortuitu quondam venisse presbiterorum Turba Ravennatum simul , inter quos fuit unus Andreas dictus , fratres quem voce precari Demissa , scripsisse sui quo Pontificalem . 
AGNELLUS Tum respondit ei humilis , sed mente sagaci : ; Quis mihi sensus inest , aut est quae lectio , possim Tantillo sensu comprendere centies octo Annorum cursus vel gesta priorum ; ? 
PRESBITERI ; Talia dum fallens promiseris fronte duelli Assolitus iugiter , quia nobis intima quaeque Clausa videntur , in auditu nudare patendo , Tristamur nimium quantum , crudelis amice ; . 
ANDREAS ; Sum quoniam victus , rogo vos , orate tonantem Sidera qui torquit latices frenatque marinos , Vita praecipite cursum convertat in ortum Et sensum tribuat scribendi Pontificalem ; . 
DISTICON SACERDOTES ; Sic nimium cupidi faciemus , cunque precantem Sic fiemus , opus verbis respondeat usque . 
AGNELLVS Hic quanquam durus , tantum laborat tamen ultro ; . 
; Actus pontificum referam et acta priorum ; . 
MONOSTICON PRESBITERI ; Agnellus quondam , nunc Andreas , iuge salve ; ! 
ANDREAS ; Salvete sacerdotes per secula cuncta ; ! 
Clare fidelis ! 
Carmina parva Edita vobis , suggere tuque , Musa regalis , erga fidelis Dicere laudes , semper amicis . 
Vobis rogantibus ordinatum libellum de ordine pontificalis successionis pontificum , qui sedem sancti Apolenaris intraverant , sicut veritas et argumentatio vestri Agnelli , qui et Andreas , ipsum ortodoxae sedis Ravennae potuit reperire et cognoscere . 
Prologus incipit Gratias vobis necesse est agere Deo Patri et Filio eius simulque Spiritui sancto , trinae maiestati , unicae potestati , quod me pollutis labiis reclusit et linguam aridam , in quantum illi placuit , disertam fecit . 
Confido etenim orationibus vestris gratiam fandi meis sermonibus Deum donare , ut sanctorum praecedentium sedis antistitum patrum Ravennatis ecclesiae , qualiter unusquisque suis temporibus facta peregit , pro eo quod vos me sermonibus coegistis , in quantum potuero , ad memoriam revocem . 
Non solum quod eorum facta perspexi , verum etiam ex auditu , quae mihi seniores nostri retulerunt , vestris auribus patefaciam . 
Moises etenim praecellentissimus vir , inspirante Deo , Genesis librum descripsit . 
Ipse enim ait : ; Interroga patres tuos , etannunciabunt tibi , seniores tuos , et dicent tibi ; , et Iob : ; Interroga generationes pristinas , et diligenter investiga patrum memoria . 
; Ex stirpe enim Abrahae Moyses descendit , et antequam Abraham nasceretur , totius huius mundi fabrica a Deo facta fuisse memoratur . 
Marcus etiam , Petri apostoli discipulus et in baptismate filius , non corporaliter Domini secutus fuit vestigia , neque ulla miracula ab eo facta vidit , sed Petro enarrante euangelium exaravit . 
Lucas vero , Pauli apostoli ministrator , inbutus ab eo doctrina , euangelii aperuit fontem . 
Multi etenim alii ex auditu rerum volumina condiderunt ; sicut in Vitas patrum legitur : ; Narravit mihi quidam senex ; etc . 
Nonne Gregorius sedis Romanae ecclesiae antistes in plurimis locis librum Dialogorum retulit dicens : ; Narravit mihi ille et ille homo ; et reliqua ? 
Sed minime me fari possum similem illis . 
Nam confiteor quippe , sicut modica scintilla posita in aspectu solis meridie ferventis obumbratur , et eius non apparet lumen : sic et mea ante conspectum totius philosoforum extinguitur pagina . 
Quantum est hoc possum alia et his similia protelare sermonem , cartas et atramentum expendo . 
Similis enim sum illis , qui in silvis vel in heremis positi sunt , et videntes densas erga se arbores , opaca et obscura loca atque intransmeabilia veprium multarum , et nescientes partem , quam petant vel incidant , nisi tota via fuerit , et in cultum exierint . 
Sic et ego propter relationem sanctorum pontificum sedis Ravennatis huius ingressus sum quasi in discrimina maris , et velut procellosa tempestas adversum me cunluctaret , totius gurgitis vel tumultus undarum ydata me sectaret caerulearum . 
Tunc non trepido , quia obsecrationibus vestris pene ligatus sum et Dominus mecum est , qui est benedictus in secula . 
Caritate vestra transeam ad superius studium , quod vobis urgentibus semel incepi . 
Dudum enim auribus vestris intimavi , quiade supradicta sede aliquid facere debeam , quod mihi narratum fuit . 
Fortasse si fefelli , indulgite . 
Exactor non molestus debet esse , quando debitum [ debitor ] est redditurus . 
Sed in his omnibus benedicamus Deum Patrem et Filium et Spiritum sanctum , qui vivit et regnat in secula seculorum . 
Amen . 
Incipit versus metrici . 
Per nomen beatus Apollenaris hoc legatur pariter Almus apostolus et solidus princeps aliorum , Quem sanctis monitis discipulum docuit , Pontificum summam sedem dans cuique , Ravennam Et populum misit recte vocare Dei . 
Orbatis lumen tribuit Teclanque levavit , Quaeque thoro menbris aegra diu iacuit . 
Laetus et advenit capitolia summa , catervas Nomine daemonicas subruit in Domini . 
Illidens cupidi leti retinacula , natam Ad vitam Rufi per Dominum retulit . 
Numen per Domini munus lingua reparavit Classensi , nomen cui Bonifacius est . 
A lanione coronatus cum martirio fit , Ante flagellorum vulnera plura tulit . 
Rege poli revocante , petit post spiritus eius Caeli cumsessus angelicosque choros . 
Ille nequit quicunque capax cunprendere metrum , Non id displiceat , suppliciter rogito . 
Sed sumens itiner prosae , per pervia gressus Dirigat , et mecum pace fruatur ovans . 
Finit metrum pentametrum et exametrum . 
Quicumque non capit , revertatur ad prosam . 
- De Sancto Apolenario . 
Sanctus Apolenaris , natione Antiochenus , Grecis et Latinis literis heruditus , apostoli Petri discipulus , et cum eo in urbem Romam pervenit . 
Qui post plurimum tempus eum pontificem ordinavit atque per inpositionem mans Spiritum sanctum tribuit et osculum ille dedit ; et ab urbe Roma quasi terdenos miliarios communiter cum eo venit , in quo situm est monasterium beati Petri quod vocatur ad Ianuculum . 
Ibi Christi apostolus oravit , et ubi genus posuit , lapis mollis apparuit , ut cera ab igne , et in modum eius lapis genu concavus est . 
Et ad aliud monasterium ipsius apostoli , quod vocatur ad Ulmum , in ipsa nocte pariter sopiti sunt , et apparent fossae in illo lapide , ubi caput vel terga atque nates et crura tenuerunt , usque in hunc diem . 
Et post Ravennam eum direxit . 
Et ipse beatissimus , antequam in urbem Ravennam ingrederetur , Herenei filium caecum illuminavit - - Hereneus quippe ; pacificus ; intelligitur - - et intrinsecus huius civitatis plurimas peregit virtutes : tenpla deorum subvertit et simulacra cumminuit , presbiteros et diaconos ordinavit , infirmos sanavit , daemones effugavit , leprosos mundavit , in Bedente fluvio et in mare multos baptizavit . 
In basilica beatae Eufemiae quae vocatur ad Arietem , primitus baptismum fecit , et ubi pedibus stetit , liquefactus est ille lapis et vestigia quasi signum inpressa sunt . 
Filiam quoque Rufi patricii mortuam suscitavit . 
Et illius in patricii domo episcopium Bononiensis ecclesiae usque in praesentem cernimus diem . 
Sic autem domum illam integram et incolumem scio , quomodo antiquitus . 
Et nune pene annos quinque Theodorus Bononiensis antistes saxeam arcam , ubi Rufus patricius sua cum filia positus fuit , abstulit et ad suam ecclesiam Bononiensem deportavit , ut , postquam defunctus , ibidem sepultus fuisset . 
Sed quid ei profuit , quod alios exinde expulit ? 
Et ille non in illa positus est , nam segnius ipse fecit eam stabilire . 
Igitur beatissimus Apollenaris cum ingenti pondere ferri in carcerem missus est non longe ad capitolium istius Ravennae civitatis . 
In quo custodibus circunspicientibus angeli victum caelestem ministrabant ei . 
Iterumque eum coegerunt et ab urbe proiecerunt non longe ab hac miliario , ubi ecclesia beati Demetrii antiqua structa est . 
Post haec ad partes Illiricae captivus ductus est , et deinde per Salonam , Panoniam quoque , per Danubii ripam Traciamque et ibidem atque in litore Corinthi multi per eum mirablila intulit Dominus . 
Rursus post tres annos Ravennam remeavit et a fidelibus suis filiis sacerdotibusque cum magna laetitia susceptus est . 
Quem saevientes paganis post diutius caesus nudis pedibus super prunas stare fecerunt et alia multa tormenta in eum exercuerunt . 
Templum Apolinis , quod ante portam quae vocatur Aurea , iuxta amphiteatrum , suis orationibus demolivit . 
Cuius tanta beatitudo fuit et mansuetudo , ut nunquam , dum pateretur , alicui iniuriam fecisset , aut eum increpasset , nisi , dum fortiter torqueretur , ait ad vicarium : ; Impiisime , quare non credis in Filium Dei , ut evadas tormenta aeterna ? 
; Pro nimia dierum plenitudine curvus effectus est . 
Temporibus Vespasiani caesaris martirio coronatus est . 
- De Sancto Aderito Aderitus I , vir sanctus et timoratus , a beatissimo Apolenare presbiter ordinatus est , et ut sapiens architectus supra fundamentum sui magistri et doctoris haedificavit . 
Pro suis ovibus incessanter Deum deprecabatur , ut a cultura idolorum discederent et Deum vivum Patrem et Filium et Spiritum sanctum confiterentur . 
Et multi in eius temporibus post tempestatem persecutionis baptismum susceperunt ; deinde multos ad Dominum sociavit . 
Defunctus est in civitate Classis Kal . 
Octobris . 
Sicut asserunt quidam , in basilica beati Probi sepultus est , non longe ab ecclesia beati Apolenaris quasi stadio uno . 
- De Sancto Eleucadio Eleuchadius II , cui nomen Latine ; candidus ; intelligitur . 
Hic mitis et prudens fuit , et eum sanctissimus Apolenaris diaconem sacravit . 
Cuius tanta fuit philosofia , ita ut plurimos de novo et veteri Testamento libros cunderet , et de incarnatione domini nostri Iesu Christi atque illius passione volumina exaravit . 
Unde et in Passione Apolinaris athletae Christi legitur : ; Eleucadium philosophum diaconum fecit . 
; Iste vere recte gentibus praedicavit , et in su ecclesia oleo pietatis perunctus , quasi lucernae lumen effulsit . 
Defunctus est autem Kal . 
Mart . 
, et sepultus est extra muros Classis , ubi usque hodie ad laudem nominis eius ecclesia aedificata et Deo est consecrata . 
- De Sancto Marciano III Marcianus III , antistes praeclarus , ex nobili ortus est progenie . 
In sancta , fecundus Spiritu sancto , permansit ecclesia . 
Hic cleros ampliavit sacro dogmate eruditos atque diaconos presbiterosque consecravit plurimos . 
Et a beatissimo Apolenare una cum prudentissimo Eleucadio diaconus ordinatus est , sicut in Passione ipsius ordinatoris reperitur , ubi ait : ; Marcianum nobilissimum virum et Eleucadium diacones cunsecravit ; . 
Post plura miracula in pace Deo creatori animam reddidit . 
Unde arbitratus sum , quod in ecclesia beati Eleuchadii sepultus sit . 
- De Sancto Calocero IV Calocerus IIII , ; bonus tempus ; interpretatur , et si forte C in I vertatur , ; ieros ; dicatur , ; senior ; intelligitur , vel ; sacerdos ; , sive ; dominus ; . 
Iste enim provecta aetate vir grandaevus fuit . 
Sub illius tenporibus multas gratias et magna mirabilia per eum Dominus in populo exercuit . 
Cuius tanta praedication fuit , ac talis cura gessit pastoris , ut non solum adquisitas oves erudiret , verum etiam ex gentilium sedem atque roborem daemonis animabus evelleret et ad sacrum fontem baptismatis caelesti dono recrearet . 
Defunctus et sepultus est , sicut aiunt quidam , Februarii Idus in basilica beati Probi confessoris . 
Sedit autem annis ... , mensis ... , dies . 
. 
- De Sancto Proculo V Proculus Hic pius fuit , velut pater est filiis , et plures ad ecclesiasticam crebro viscera complectabat et suae praedicationis dulcedine velut mellis esu populis tribuebat et [ quasi ] lactis sitientibus pocula ministrabat . 
In senectute positus , capitis canitiei gratia repletus , sacerdotium cum vita finivit . 
Et ubi eius sit sepulcrum , ignoro ; anbiguitas est mihi , utrum in basilica beati Probi sit conditus , an in sancti Eleuchadii confessoris . 
- De Sancto Probo VI Probus VI , mitis et pius , clarus in specie , fulgidus in opere , sapiens eloquiis , prudens corde , plenus gratia Spiritus sancti . 
Quicunque languidus ad eum venire potuisset , suis orationibus salvus revertebatur , quacunque fuisset infirmitate detentus . 
Et spiritus inmundos expulit atque catervarum corpora sauciata vel dissoluta solidabat . 
Postquam suae ad occasum vita angelica conspexit agmina , statim sancta elapsa est de corpore anima Idus Novenbris . 
Deinde cunctus lugendo populus cum nimia corpus eius reverentia sepelivit , et sepulcrum ipsius apud nos veneratur usque in praesentem diem ; et illius ecclesia sita est in partibus orientis . 
Et in nullis ecclesiis infra civitatem Ravennae Classinve missa super populum celebratur nisi in ista sola . 
Aedificata est iam dicta basilica iuxta ardicam beatae Eufemiae quae vocatur ad mare , qua nunc demolitam esse videmus . 
- De Sancto Dato VII Datus Hic namque vir religiosus et nimis pius vigilansque nocturnis fuit orationibus , atque praecipuus animarum adquisitor hominum ac gentis crebro praedicator ; et velut speculum clarius vultus super cunctos emicuit . 
Nam quando is ad gratiam supernam vocatus est , sancta ipsius anima a corpore cessit . 
Et , ut asserunt quidam , in ecclesia beati Probi sepultus est . 
- De Sancto Liberio VIII Liberius VIII , magnus homo , caritate plenus , irriguus fons , fide praecipuus , mente benignus . 
Suis temporibus ecclesiamomni honore adauxit . 
Inmensa humilitate propriae suae vitae animam custodivit omnisque philosofiae tenuit principatum . 
Post haec autem obiit et sepultus est , sicut quidam suspicantur , cum praedecessori suo . 
- De Sancto Agapito IX Agapitus IX , cuius nomen Latina lingua vertitur ; caritosus ; . 
Hic agapes cum peregrinis cotidie faciebat . 
Iste etenim assidue munuscula pauperibus tribuebat , et infra sui corporis templum bonitatem , ad aram cordis suam animam coram omnibpotenti Domino velut hostia cotidie triverat . 
Ad quem postmodum divinum superveniens mandatum , sancta anima a carne soluta est . 
Sepultus est , ut suspicantur , cum superius nominatis aliis . 
- De Sancto Marcellino X Marcellinus X , iustus et timoratus , suis orationibus daemonum castra prostravit et oves , quae a Domino ei traditae fuerant , inpiger custodivit , ne ille inmanissimus lupus , qui cotidie saevit et furit in eas , tempore suo ecclesia laniare potuisset et ex suis ovibus praedam evelleret , ut non christianorum animas , quas sanctus vir omnipotenti Domino adquisierat , beluino gutture devoratum , ne infernalibus connexis gehennae vinculis ditione manciparet . 
Transactaque plurima annorum curricula spatii , pontificatum amisit et vitam ; cuius tanta corpus odoramenta fragravit , ut preciosissimae mirrae incensa sepelientium nares sentirent . 
Sepultus est , ut fatentur alii , in basilica beati Probi . 
- De Sancto Severo XI Severus XI , cuius nomen intelligitur in compositione ; saevus verus ; . 
Hoc non ad saevitiam pertinet , sed ad fortitudinem : saevus id est fortis , verus pontifex maximus . 
Cuius sacerdotium ab omnipotenti Domino tantum praedestinatum fuit , ut in illius electione Spiritus sanctus missus fuisset in specie colunbae quam omnis populus viderunt corporalibus oculis , et super eius capud requievit . 
Unde de eo in proverbium usque hodie dicitur a singulis gentibus : ; Beata terra illa , ubi in electione pontificis Spiritus sanctus descendit in colunbae similitudinem , et ordinatur , super caput cuius requiescit ; . 
Sed vae tibi , Ravenna misera , vicina destructae Classis , quia nunc cum nimia altercatione et controversia pontifex in te ordinatur . 
In Sardicense concilio cum legatis Romanae ecclesiae vir sanctus interfuit hic Severus . 
Beatus iste superius nominatus Severus dum missa celebraret , cum ipsius diaconus in pulpitum ascendisset et beati apostoli Pauli epistolas legeret , ut populorum conventus spiritualibus verbis reficeret : subito sanctus vir in extasim factus est , velut sopore detineretur , nec pleniter dormiens aut vigilans . 
Aestimautes eum sui , quod somno arreptus fuisset , coeperunt latera eius pulsare . 
Ille autem quasi de gravissimo somno erigit se sursum et tristi animo dixit illis : ; O quit fecistis ? 
Quare inquietastis me ? 
Quamvis a vobis hic viderer , in alio loco eram ; . 
At illi perseverabant interrogantes eum , dicentes : ; Dic nobis , ubi fuisti , pater ; ? 
Quibus ille ait : ; Indulgeat vobis Dominus , dilectissimi filii , pro eo , quod expergefactum fecistis me , quia in Sancta Mutinense ecclesia eram et ibidem fratris et coepiscopi mei Geminiani ipsius antistes ecclesiae omnipotenti Domino animam commendavi , et ibidem steti , quousque praedictum sanctum corpus sepulcro poneretur ; . 
Propter hanc igitur causam , ut veritas probaretur , cives Ravennates et cives Classensis equites miserunt ad superius iam dictam urbem Mutinensem , ut sancti viri eloquia cumprobarent . 
Qui , dum requisitus fuisset dies vel hora qua sancta anima beati Geminiani migrasset ad Dominum , dixeruntque : ; Nonne domnus Severuspontifex vester ei animam commendavit et tandiu hic stetit , quousque corpus eius sepulcro clauderetur , quo clauso ab oculisnostris repente evasit ; ? 
Qui reversi nunciaverunt per ordinem civibus suis , ut eis narratum fuerat . 
Ex illo iam die coeperunt sanctitatem eius anplius venerari . 
Cuius beati vita viri apud nos non reperitur descripta historia ; sed dicunt quidam , quod multa mirabilia prodigiaque per eum Dominus exercuit in populo , quod non valuit patefacere stilus noster . 
Tanta autem illius sanctitas fuisse asseritur , ut eius defuncta coniunx post plurima tempora evoluta esset in latus . 
Dum filia beatissimi confessoris Christi Severi , Innocentia nomine , vitales auras amisisset , venerunt omnes , ut infra sepulcrum suae genetricis Vicentiae corpusculum ponerent , viderunt sepulcrum minimum dixeruntque : ; Non possunt hic duo requiescere corpora , quia modicum est vas ; . 
Cum fletuque dominus ait Severus : ; O mulier , cur mihi molesta es ? 
Quare non praebes locum filiae tuae ? 
Suscipe quod portasti , ex tua sumpta est carne , ne dubites recipere . 
Ecce tibi trado , quod mihi dedisti , ne torpeas ; unde fuit , reversa est . 
Locum tribue sepeliendi , noli me contristare ; . 
Ad cuius vocem sub tanta velocitate suae coniugis ossa ad semetipsam in partem alia remota sunt , quanta vix ea animata corpora hominum sic citius moveri potuissent , et filia sua spatium loci tribuit ad sepeliendum . 
Factum est autem post haec , ut sancta anima , quam homines diligebant in terra , divino iussu a sanctis angelis esset susceptura amoeno in loco . 
Sicut enim narrante audivi de transitu beati viri , ita vestris auribus intimabo . 
Quod quadam die missam celebrasset et sacrum dominici corporis et sanguinem percepisset , stola pontificale indutus , suum iussit aperire sepulcrum , quod vivus ingressus , inter coniugem et filiam iacens se iussit claudi . 
Ibi denique orans preciosam Deo animam reddidit . 
In tali pace et tranquillitate defunctus est sub die Kalendarum Februarium . 
Et multa mirabilia ad sepulcrum Dominus ostendit in ipsius ecclesia , quae sita est in civitate dudum Classis , non longe a regione quae dicitur Salutaris , usque in praesentem diem . 
Et iterum narrabo vobis , quod nostris temporibus facta cunspeximus ; ad memoriam revoco , ut recordemini . 
Vir autem unus , qui hodie animatum vivit corpus , cum parvulus esset , ex infirmitate corporis cum sua mater ad sepulcrum beati Christi confessoris Severi prostravisset , somnoque omnis arrepti fuissent , solus ille infirmus puer intenpestivum noctis expavit et vocem emisit , cunctos excitavit . 
Viderunt , qui ante candelas extinctas fuerant , cungruo lumine fulgorem micantes . 
Et cum vidissent cuncti inmensum lumen , territi mente dederunt gloriam Deo et Severo cunfessor eius . 
Puer autem cum in medio eorum deductus fuisset , coepit mater eius interrogare eum : ; Quid tibi contigit , fili ; ? 
At ille coram omnibus dixit : ; Vidi ex hoc sepulcro egredientem virum episcopali habitu , canitie capitis decoratus , angelico vultu , tetigit me , et expavi ; . 
Infirmitas vero pueri statim recessit ab eo , et non ultra febricitavit . 
Haec nostris temporibus facta sunt , non solum hoc , sed et alia multa . 
De electione sancti istius viri , quod superius incepi , quod mihi narratum fuit a multis senioribus , expleam . 
Quadam die lanisterii opus praegravatus cum esset , ipse cum coniuge sua lanificium , ut dixi , nearent officium , ait ad cuniugem : ; Vadam et videbo visionem mirabilem , quomodo de alto caelo colunbam veniet et super electi caput consideat ; . 
Coniunx vero eius coepit eum subsannare et increpare , dicens : ; Sede hic et labora , noli otiosus esse ! 
Sive ieris , sive nonieris , te pontificem populus non ordinabit ; revertere ad opus ; ! 
Ille autem dixit illi : ; Sine me , ut vadam ; ! 
Et illa : ; Vade , quia qua hora ieris pontifex cumfestim ordinaris ; . 
Ille autem surgens perrexit , ubi erat coetus populi cum sacerdotibus , et pro vestium deformitate , quia squalida indumenta indutus erat , abscondit se post ianuam ipsius loci , ubi erant omnes congregati orantes . 
Et post orationem expletam extinplo venit e caelis colunba nive candidior et requievit super caput beati Severi confessoris Christi post valvas latitantem . 
Ille autem dum a se eam compulisset , volitansque per aerem , iterum requievit super eum secundo et tertio . 
Stupefactus omnis potemtatus , qui praesentes astabant , maximas Deo gratias agentes , ordinatus est pontifex . 
Quo audito , coniunx , eius , quae nuper deriserat , postea super eum gratulabatur . 
Tunc inpletus est euangelicus sermo , quod scriptum est : ; Apud homines hoc inpossibile est , apud Deum autem omnia possibilia sunt ; , et iuxta Pauli vocem : ; Infirma mundi elegit Deus , ut confundat fortia ; . 
Et , ut aiunt quidam , beatus Eraclianus , Pensaurense civitatis episcopus , huius confessori Severi fuisse discipulus , et ab eoeruditus sacra doctrina episcopalem tenuit sedem . 
Sufficiat vobis nunc , obsecro , quae de beati Severi vita audistis , ut de reliquorum gesta , Deo suffragante , fari valeamus , et ut vos eum desiderio magis quam cum taedio legatis et inmensas Deo gratias agatis , qui est benedictus in secula . 
Sedit autem annis ... , menses ... , dies ... Sed quaeso , dilectissimi , ut curiosius intendatis , quantas omnipotens Deus virtutes suis fidelibus tribuit , non solum vivi de carne , sed etiam mortui de ossibus obedirent ; quatenus ipsa veritas ait : ; Si habueritis fidem sicut granum synapis , et dicerretis huic arbori moro : Eradicare et transplantare in mare , obediret vobis . 
; Cur inter ceteras herbas granum solum synapis interposuit ? 
Granum igitur synapis nisi teratur , illius virtus non agnoscitur ; cum tritum fuerit , statim ex eo fortitudo et dulcedo procedit . 
Sic et sancti , cum ad martirium pervenerunt , prudentia et humilitas apparet fortia tormenta sustentando et Vera vel praelia carnificum non timendo vel tacendo in mansuetudine . 
Omnes filios vocaret , quos ex ydolorum cultu protraxerit Domino , quia genus martirii non tantundem esse videtur . 
Aliud palam omnibus , aliud in occulto . 
In publico martirium est , cum ante praesidem deducitur , trahitur , caeditur , vulneratur , irridetur subsanatur , vinculis astringitur , vestibulo carceris truditur , et post haec omnia capite truncatur , et martir ille non Christi nomen negat . 
Occultum martirium hominis est , semetipsum abstinere , ieiunare , vigilare , a malis vitiis cavere , carnalia desideria renunciare , quot sibi non vult fieri , alter non facere , nullam concupiscentiam seculi detinere , ex suis iustis operibus pauperum turbis elimosinas erogare , ad incredulos et infideles instanter praedicare et a caeco errore eripere et illis viam veritatis et luminis demonstrare ; iuxta quod scriptum est : ; Estote prudentes in bono et sinplices in malo ; . 
Rursus scriptum est : ; Estote prudentes sicut serpentes , et sinplices sicut colunbae ; . 
Et si serpens prudens est , cur ipsa veritas per Salamonem dicit : ; Non est caput nequius super capud colubri ; . 
Et si prudens est , cur ergo scriptum est : ; Serpens erat callidior cunctis animantibus terrae ; ? 
Et si prudens , cur maledictus a Deo est inter omnia animantia mundi ? 
sicut scriptum est : ; Dixit Dominus ad serpentem : Maledictus eris inter omnia animantia terrae , supra pectus et ventrem tuum gradieris , et terram comedis cuntis diebus vitae tuae ; . 
Quare hoc ? 
Quia subduxit hominem , de prohibito pomo eum mandere fecit , ingressus est diabolus in venenoso serpentis guttureet prothoplastum paradixo expulit . 
Quare non super caudam aut cum alio loco graderetur , nisi supra pectus et ventrem ? 
Quia quisquis terrena cogitatione vel vitiis delectatur , supra pectus et ventrem graditur . 
; Et terram comedes cunctis diebus vitae tuae ; , hoc est : non ad caelestia eleves , sed terrena coenosa coinquinamenta volutabis . 
Sed ideo sanctos prudentes et sapientes ut serpentes Dominus docet esse , quia serpens , quando ab aliquo percutitur , corpus tradit ad flagellandum , solummodo capud abscondit , sic et sancti flagellantur corpora , et capud omnium nostrum , quod est Christus , abscundunt sub velamen cordis et orationis . 
; Et sinplices sicut colunbae ; : Cum ceterae aves fel habeant , haec ab illo aliena est , carens amaritudine , sed dulce animal , mansueta avis . 
Et ideo colunba nomen accepit a plausu alarum , unde percussio alarum aput Grecos ; peristera donca ; dicitur , Latinum ; colunba ; interpretatur . 
- De Sancto Liberio XII Liberius XII , praecipuus vir , orfanorum pater , largus elimosinis , pontificatum in pace rexit . 
Euangelicam praedicationem verissime custodivit , iuxta quod scriptum est : ; In patientia vestra possidebitis animas vestras . 
; Nil alterius quicpiam subripuit vel concupivit ; ex suis iustis laboribus Deum honoravit . 
Post obitum suae vitae officiosissime sepultus est et aeternam requiem possidet . 
Nam de supradicti vita Liberii quantum retinui , vobis disserui . 
- De Sancto Probo XIII Probus XIII , pinguis divina gratia et speciosus forma , decrepitus aetate , gravis corpore , ylaris vultu , caeleste perfusus gratia , roboratus Deum senper quaesivit . 
Iste non cessavit suas ammonere oves , sed ingens praedicator extitit . 
Tanta autem excellentia Divinitatis fuit in eo , ut heruditus sapientia spiritali superaret et inheruditus gratia Spiritus sancti reficeret . 
Qui circa vicina mortem positus , angelorum contenplatus agmina , laetus et exultans , tendens ad sidera palmas , flammantia lumina clausus , et reddidit spiritum . 
Sepultusque est iste beatissimus , ut suspicatus sum , cum praedecessore suo . 
- De Sancto Florentio XIV Florentius XIV , iustus homo , pater pauperum et tutor viduarum , magnus praedicator , humilis et mansuetus et pius , exortans cotidie oves suas , ut ad portum salutis et poenitentia fructus citius confugerent . 
Sepultus est hic sanctus vir in monasterio sanctae Petronillae , haerens muris ecclesiae apostolorum . 
- De Sancto Liberio XV Liberius XV , vir sanctus , pulcher fuit in forma , clarior in sensu ; lactiflua habuit heloquentia . 
Fuit enim verus Dei cultor , paganorum in bonis seductor , idolorum destructor ; sub cuius temporibus coepit pars paganorum minuere et sancta ecclesai ex christiano populo pupulare . 
Cuius tanta mansuetudo fuit , ut non dominus a suis sacerdotibus vocaretur , sed quasi unus ex ipsis consacerdotibus eognominaretur ; solummodo inter eos pontificalis tituli solio praecedebat . 
Exortabatur iste cotidie erubescentes poenitentiam , ut cum fiducia deberent accedere . 
Istius denique tenporibus occisus est Valentinianus augustus maior extra portam Artemetoris non longe ad stadium tabulae prope canpo Corianthri , et seditio maxima in populo fuit , et multi vulnerati in loco qui dicitur Puteus benedictus ; missusque ex Ravennam moenia augustus , invectorum manibus finivit vitam . 
Sepultusque est in monasterio sancti Pulionis , quem suis temporibus aedificatum est , non longe a porta quae vocatur Nova , cuius sepulcrum nobis cognitum est . 
- De Sancto Urso XVI Ursus XVI , castissimus corpore , sanctissimus in opere , tensam et pulcram habuit faciem , modice calvus fuit . 
Iste primus hic initiavit tenplum construere Dei , ut plebes christianorum , quae in singulis teguriis vagabat , in unum ovile piissimus collegeret pastor . 
Nunquam suam ecclesiam polluit , nec Spiritum sanctum vendidit , nec de inpositionis manu aliqua afferendo munera suam dexteram porrexit . 
Igitur haedificavit iste beatissimus praesul infra hanc civitatem Ravenna sanctam catholicam ecclesiam , quo omnis assidue cuncurremus , quam de suo nomine Ursiana nominavit . 
Ipse eam suis temporibus fundavit et , Deo iuvante , usque ad effectum perduxit . 
Lapidibus preciosissimis parietibus circumdedit , super totius templi testudinem tessellis variis diversas figuras composuit . 
Omnis autem populus , quasi vir unus , spontaneus animus laborabat laetans et gaudens , et de caelis Deum cunlaudabat , quia prosperabatur salus in manibus eorum per intercessionem sui sacerdotis et confessoris . 
Qua Euserius et Paulus unam parietem exornaverunt , parte mulierum , iuxta altarium sanctae Anastasiae , quod fecit Agatho . 
Ipsa est paries , ubi columnae sunt positae in ordinem usque ad murum de postis maiore . 
Aliam vero parietem parte virorum comptitaverunt Satius et Stephanus usque ad praedictam ianuam , et hinc atque illinc gipseis metallis diversa hominum animaliumque et quadrupedum enigmata inciserunt et valde optime composuerunt . 
Sita est iam dictam ecclesiam in regione Herculana . 
Ideo Herculana dicitur , quia ab Hercule cunsecrata fuit , non longe a posterula Vincileonis , eo quod Vincilius ipsam haedificavit . 
Habitabat autem sanctissimus vir infra episcopium , qui est positus iuxta fossam amnis , qua egreditur de loco qui vocatur Organaria , emanans sub pontem Pistorum , mira magnitudine et tota aedificiali machina constructa , ubi nunc destructum stabulum esse videtur . 
Post haec vero omnia consummata et aedificia pleniter constructa infirmitatem modicam sensit corporis , quasi eructuans reddidit spiritum Idus Aprilis ; in tali pace et tranquillitate vitam finivit in die sanctae resurrectionis . 
Et in tali vero die ab eo dedicata est ipsa ecclesia et vocata Anastasis . 
Sepultusque est , ut asserunt quidam , in iam dicta ecclesia Ursiana , quae et Anastasis , quam ipse construxit , ante altare subtus pirfireticum lapidem , ubi pontifex stat , quando missam canit . 
Quam ob rem non post multum tempus eius sanctitas claruit , et in musivo camera tribunae beati Apolenaris nomen illius unam cum sua imagine ; Sanctus Ursus ; descriptus est . 
- De Sancto Petro XVII Petrus antistes XVII , sanctissimus vir , tenui corpore , procera statura , macilentus effigie , prolixam habens barbam . 
A tempore beati Apolenaris una cum isto viro omnes praedecessores sui Syrie fuerunt . 
Fundator ecclesiae Petrianae , muros per circuitum haedificans , sed nondum omnia conplens . 
Nulla ecclesia in aedificio maior fuit similis illa neque in longitudine , nec in altitudine ; et valde exornata fuit de preciosis lapidibus et tessellis variis decorata et valde locupletata in auro et argento et vasculis sacris , quibus ipse fieri iussit . 
Ibi asserunt affuisse ymaginem Salvatoris depictam , quam nunquam similem in picturis homo videre potuisset , super regiam ; tam speciosissima et assimilata fuit , qualem ipse Filius Dei in carne non fastidivit , quando gentibus praedicavit . 
Sed tamen volo , ut vobis notum sit , quod de superscripta Domini nostri sancta effigie a singulis audivi senioribus , tampopularibus , quanque sacerdotibus , sicut ipsi traditum habuerunt ab antecessoribus suis . 
Non solum mihi intimatum est , qui volo hunc adscribere Pontificalem , verum etiam et ceteris meis cundiscipulis et fratribus , qui nutriti in gremio sancta Ursiana ecclesia fuimus . 
Quod fuisset quidam spiritualis pater in heremo , postulabatque cotidie a Dominum , ut ostendisset ei formam incarnationis suae . 
Qui dum post multa tempora in tali oratione suae animae taedio lassaretur , astitit ei nocte vir in candidis vestimentis , angelico habitu indutus , dixit illi : ; Ecce exaudita est oratio tua et laborem tuum aspexi . 
Surge , vade in civitatem quae vocatur Classis , et quaere ibi ecclesiam Petrianam ; et cum ingressus ibidem fueris , aspice super valvas eiusdem ecclesiae infra ardicam , ibi me videbis depictum in parietis calce , qualis ego fui in mundo in carnem ; . 
Deinde ipse gaudio magno repletus , verbo auditu laetus et ovans , heremum reliquit , comitabanturque cum eo duo leones . 
Et surgens , per longinqua terrena itinera ad civitatem Classim pervenit , et cum ingressus fuisset in praefatam ecclesiam una cum ipsis leonibus , diutissime plorans et orans per parietes sanctam effigiem quaerere coepit . 
Qui cum non invenisset , venit ad locum , quo dormienti revelatum fuerat ipsa esse depicta effigies . 
Et videns eam , cecidit pronus in terram , lacrimans , adoravit et agens gratias , quia sicut viderat , veluti ei fuerat in sompnis revelatum . 
Et intuens in illam diutissime , dixit : ; Gratia tibi ago , exauditor omnium Deus , qui non spernis quaerentes te nec desideraspeccatorum mortem , sed invocantium te praesto es , aput quem mediator , nec nuncius , nec intramissor necesse est , apud quem non est mora deprecantium fidelium , iuxta quod nobis per prophetas pollicitus es : ; Adhuc loquente te , ecce adsum ; . 
Ecce non secundum mea merita , sed secundum tuam misericordiam desiderium meum adinpletum est . 
Iam satiatus sum de sanctis divitiis tuis , iam de thesauro caelesti locupletatus sum . 
Suscipe animam meam in aula sancta tua , et invitatus ad coenam agni , merear ingredi in regno tuo et sedere ad mensam tuam ; . 
Et his dictis diutissime horans et gaudens , inter duosque leones circa eum rugientes reddidit spiritum . 
Qui dehinc capientes populum , cuncurrerunt , adprehendentes , terram fossoriam cum nimio timore et veneratione - - lanbentes leones eius menbra atque vestigia - - et lacrimas fundentes , cum ingenti luctu sepelierunt eum . 
Tunc leones , unus ad caput eius prostratus est et alius ad pedes , rugitus magnos inter se dantes , cuncurrentes hinc et inde iuxta sancti viri corpus , magnis vocibus perstrepentes atque suorum collasub eius tumulo cupientes submittere - - amarissime populus cum ipsis leonibus flebat - - ambo interierunt . 
Ipse vero populus foveam ex utraque parte in terra iuxta sancti viri corpus sepelivit illos hinc et inde . 
Cum nimio autem metu territus est populus , in viam suam reversus est , narrabit mirabilia , quae Dominus in hominibus et in bestiis exercuerat . 
Fuit enim in Valentiniani temporibus . 
Cum coepisset Valentinianus imperare , in ipso introitu imperii eius beatus iste Petrus vita expoliatus astra petivit . 
Ut aiunt quidam , sepultus fuit in sua fundata ecclesai Petriana . 
Certissime enim sciatis , veritatem vobis dicam , non ullum mendacium . 
Dum in monasterio meo beatae et semper virginis Mariae quae vocatur ad Blachernas residerem , quod est fundatum non longe a Guandelaria , dum vellem perscrutare omnium vita pontificum Ravennatum , haesitator eram animae meae de huius sancti viri tumulo . 
Qui dum ita cogitarem , unus ex pueris , qui cotidie aspectibus meis consistebat , nunciavit mihi , Georgium presbiterum Classensis ecclesiae advenisse . 
Ille vero illo tempore regebat curam ecclesiae sancti Severi confessoris Christi , vir valde venerabilis , constans in omnibus , firmus absque imbecillitate . 
Qui cum fuisset ad me ingressus , postquam sedisset , statim sciscitare eum coepi , forsitan aut per antiquos homines in audituaut visu aliquid de beati huius pontificis glosochomo scisset . 
Ille autem ilari vultu dixit mihi : ; Veni , ostendam tibi , quod maxime cupis , ubi preciosissimus requiescit thesaurus ; . 
Qui cum ascendissemus equis , properavimus Classem , et iussi meis hominibus , qui nobiscum comitabantur , longius secedere , qua si stadio medio ; et ingressi sumus infra monasterium sancti Iacobi , quod est fundatum infra superscriptae ecclesiae fontem . 
Vidimus sepulcrum ex lapide proconiso precioso , et elavavimus duriter atque modice cooperculum . 
Invenimus infra ipsam arcam capsam cipressinam ; cumque sublevassimus eius tegumen , vidimus nos ambo sanctum corpus iacens , quasi ipsa hora sepultus fuisset , longam habens staturam cutemque pallore proditam et omnia integra menbra , pectus et ventrem integrum , nulla deerant , nisi pulvillus capitis minuerat . 
Tantum autem odorem manavit , ut hac si incensum fragrantes mixturatum mirra balsamoque sentivimus . 
Irruit super not terror orribilis ac vehementissimus et tanta tristitia , ut , quod antea alacriter aperuimus , vix etiam cum suspiriis et gemitibus claudere potuimus . 
Odor denique nos superabat in omnibus et sic fuit , ut amplius quam unam ebdomadam odor ex nostris naribus nunquam recessit . 
Et desuper ipsam arcam illius imaginem mire depictam continebatur literis : ; Domnus Petrus archiepiscopus ; . 
Et infra ecclesia beati Iohannis euangelistae iussit Galla Placidia pro illius sanctitate eius effigie tessellis exornari in pariete tribunali post tergum pontificis , supra sedem ubi pontifex sedet . 
Quae effigies ita facta : prolixam habens barbam , extensis manibus , quasi missas canit , et hostia veluti super altare posita est , et ecce angelus Domini in aspectu altaris illius orationes suscipiens est depictus . 
Istius temporibus Galla Placidia augusta multa dona in ecclesia Ravennati optulit et lucernam cum cereostato ex auro purissimo fecit , pensantes , ut dicunt quidam , pondere publico libras septem , una cum sua effigie scenofactoriae artis factam infra orbita et per in giro legentem : ; Parabo lucernam Christo meo ; . 
Et hic beatissimus alapas Euangeliorum ex auro optimo et gemmis lucidissimis fecit , et effigies illius ibidem facta est , quae permanent usque in praesentem diem , et literae hoc ostendentes desuper capitis illius scripta sunt : ; Domnus petrus antistes ob diem ordinationis suae sanctae ecclesiae optulit . 
; Defunctus est pridie Kalendas Augusti . 
- De Sancto Neone XVIII Neon Iste pulcrum aspectum , sanctissimam et spiritualem habuit vitam . 
Aedificator autem fuit superscripta ecclesia Petriana , cuius funditus aliquam partem antecessor construxerat , unde necesse e rat , successores antecessori opus implere . 
Dehinc fuerant omnia postquam constructa aedificia et sartatecta tenpli innovata sunt , variis coloribus depingere fecit . 
Fontes Ursiana ecclesia pulcerrime decoravit : musiva et auratis tessellis apostolorum imagines et nomina camera circumfinxit , parietes promiscuis lapidibus cinxit . 
Nomen ipsius lapideis descriptum est helementis : ; Cede vetus nomen , novitati cede vetustas , Pulcrius ecce nitet renovati gloria Fontis . 
Magnanimus hunc nanque Neon summusque sacerdos Excoluit , pulcro conponens omnia cultu . 
; Domum infra episcopium Ursianae ecclesiae , quae vocatur Quinque agubitas , a fundamentis construxit et usque ad effectum perduxit . 
Ex utraque parte triclinii fenestras mirificas struxit , ibique pavimenta triclinii diversis lapidibus ornare praecepit . 
Istoriam psalmi , quam cotidie cantamus , id est ; Laudate Dominum de caelis ; , una cum cathaclismo in pariete , parte ecclesia , pingere iussit ; et in alio pariete , qui super amnem posito , exornari coloribus fecit istoriam domini nostri Iesu Christi , quando de quinque panibus et duobus piscibus tot milia , ut legimus , homines satiavit . 
Ex una autem parte frontis inferius triclinei mundi fabricam comptitavit , in qua versus descriptos exametros cotidie legimus ita : ; Principium nitidi prima sub origine mundi , Cum mare , tellurem , caeli cum lucida regna Virtus celsa Patris Natique potentia fecit ; Cumque novus sol , luna , dies , aurora micabit , Ex illo astrigerum radiavit lumina caelum . 
Unus in orbe novo vir terra virgine factus Exiluit humo , insons hic corpore senso . 
Iste Dei meruit vocitari solus imago , Namque sui similem hominem produxit in orbem Supremi genitoris amor , dominumque locavit . 
Hunc Sator omnipotens , rerum ditissimus , ipse Multifluis opibus lungum ditavit in aevum . 
Isti cuncta simul silvarum praemia cessit , Iussit in aeternum fetus producere terram . 
Huius oves niveae , nitida per gramina vaccae , Huius et alticomis sonipes ; fulvique leones , Huius erant passim ramosi in cornua cervi , Pinnatique greges avium piscisque per undas . 
Omnia nanque Deus homini , quaecunque paravit , Tradidit et verbo pariter servire coegit . 
Hunc tamen in primis monitis caelestibus olim Observare suam legem et vitalia iussit , Praecepit vetita [ auderet ] ne mandere poma . 
Praeceptum spernens , sic perdidit omnia se cum . 
; Et in alia fronte depicta istoria Petri apostoli , subscriptique sunt versus metricos : ; Accipe , sancte , libens , parvum ne despice carmen , Pauca tuae laudi nostris dicenda loquelis . 
Euge , Simon Petre , et missum tibi suscipe munus , In quod sumere te voluit Rex magnus ab alto . 
Suscipe de caelo pendentia lintea plena , Missa Petro tibi , haec diversa animalia portant , Quae mactare Deus te mox et mandere iussit . 
In nullis dubitare licet , quae munda creavit Omnipotens genitor ; rerum cui summa potestas . 
Euge , Simon Petre , quem gaudet mens aurea Christi Lumen apostolicum cunctos ornare per annos : In te sancta Dei pollens ecclesia fulgit , In te firmum suae domus fundamenta locavit Principis aetherei clarus per secula natus . 
Cunctis clara tibi est virtus , censura fidisque . 
Bis senos inter fratres in principe sistis Ipse loco , legisque novae tibi dantur ab alto , - Quis fera corda domas hominum , [ quis ] pectora mulcis Christicolasque doces tu omnes esse per orbem . 
Iamque tuis meritis Christi parat gloria regnum . 
; Post haec autem omnibus consummatis , tertio Idus Februarii obiit . 
Sepultus olim in basilica apostolorum ante altare beati apostoli Petri subtus pirfireticum lapidem , quem nunc , eum nos inde trahentes , iuxta illius basilicae sedem sepelivimus , traductusque est per locum qui dicitur Ad Brachium Fortis . 
Sed ubi Brachium Fortis dicitur aut pro qua dictum sit [ causa ] , ignoratis . 
Sed quia pauci sunt veterani qui sciunt , ideo volo vos scire , ubi dictum sit et pro qua dictum sit causa . 
Cum ieritis ad regionem apostolorum non longe a macerie Ovilionis , introeuntes vos intra ardicam beati Petri apostoli , ubi imago domini nostri Iesu Christi depicta est extenso brachio , et hinc ex una parte effigies beati clavigeri Petri et ex alia parte effigies vasis electionis Pauli et ipsae depictae sunt . 
Dixi , ubi dictum sit ; dicam , pro qua causa dictum sit . 
Duo viri cupientes foedus inter se iungi , dixit unus ad alterum habentem sobolem : ; Petitionem parvam deprecor tibi , rogo , ut non in vacuum revertatur , obsecratio mea . 
; Cui ille alter : ; Non gravabo te ; quod tibi placet , fiat . 
; Dixitque : ; Da mihi filium tuum , ut sim ei pater de sancto baptismo et suscipiam ego eum de fonte sanctificato . 
Simus cummuniter patres , tu carnalis , ego autem spiritualis . 
; At ille ait : ; In nomine domini nostri Iesu Christi fiat sic . 
; Factumque est ita . 
Et ex illa die , postquam baptizatus est infans , fuerunt communiter patres , et dilectionem habuerunt in invicem in Spiritu sancto et obsculo pacis , quia et sic cundecet fieri , qui inter se talia faciunt , eo quod non homines , sed Spiritum sanctum inter se mediatorem ponunt . 
Et ut sciatis , maior est spiritalis pater , quam sit carnalis , quia et ille ex peccato procreavit filium , et in peccato natusest ei filius , et ipse in peccato moratur filius ; hic autem spiritualis pater , postquam ex unda baptismi eum recepit , ablato diabolo et ponpis eius , generatur filius spiritualis ex sancto fonte . 
Sanctificatum recipit filium denuo natum per aquam et Spiritum sanctum , quomodo antea natum peccatum de peccato , multo magis postea sanctificatum per Spiritum sanctum . 
Contigit autem eo tempore , unus ex his superscriptis compatribus alteri compatri suo mutuasset solidos trecentos . 
Et cum deventi essent in loco , ubi superius audistis , Ad Brachium Fortis , dixit unus ad alterum : ; Mutua mihi , obsecro , occulte solidos aureos trecentos . 
; Cui ille respondens dixit : ; Cras mane hic cunveniamus , et deferam inter me et te . 
; Cunque inluxisset dies crastina , venerunt in locum , ubi cundixerant sibi , et numerata pecunia , dixit ille fenerator ad compatrem suum : ; Ecce compater , accipe quod petisti ; tamen provide inter me et te , quomodo mihi debeas reddere . 
Non vis mihi fideiussorem dare ? 
Non vis mediatores advocare ? 
Non vis pignus dare ? 
Neque vis , ut quis sciat propter vituperium ? 
Et haec omnia tibi consentio . 
; Cui debitor respondit et dixit : ; Talis terminus inter me et te firmatus est , quem transgredi non possimus . 
Da mihi tantum hanc mutuo nomine pecuniam , nihil perdes . 
In consepctu Dei tibi dico : ubi sto , tibi reddam . 
; Et respondens fenerator ait compatri suo : ; Compater , sit inter nos mediator Deus omnipotens , cuius effigies hic depicta est , et istut brachium Salvatoris fortis et terribilis ipse sit fideiussor , et isti duo magni principes apostolique , Petrus scilicet et Paulus , testes sint inter me et te . 
Ista dextera , qua eduxit filios Israel de terra Aegipti et hoc brachium forte , qui mihi hodie fideiussor extitit , quia reddam tibi hanc pecuniam tuam . 
; Igitur numeratos solidos , respiciens ad vultum Salvatoris ait : ; Domine Deus omnipotens , in ipsis verbis , quae locuti sumus , do huic compatri meo solidos istos . 
Tu sis fideiussor , per tuum sanctum brachium eos trado , ut , si in constitutum mihi eos not redderit , tu mihi redde . 
; Placuit illi hos sermones . 
Posito constituto , firmaverunt inter se fideiussorem fortem brachium Salvatoris , et recepta pecunia profectus est statim ad negotiandum . 
Et cum coepisset huc illucque negotiare , invenit quadruplum , ingressusque est Constantinopolitanam urbem , et videns , quia multiplicabatur pecunia in manibus eius , nolebat Ravenna reverti ; et ecce tempus constitutum advenerat ad reddendum pretium , et ipse minime venit . 
Venit autem compater ille , qui feneravit , ad effigiem Salvatoris dicens : ; Domine Deus aeternus , iam praeteriit dies constituti , unde tu mihi fideiussor fuisti de compatre meo ; vigila causam meam , ne damnum habeam , redde mihi solidos meos , quos per tuum forte brachium dedi . 
; In ipsa nocte apparuit illi debitori in somnis ipsum brachium Salvatoris , dicens ad illam : ; Vade , redde pecuniam compatri tuo , quam accepisti , unde tibi ego fideiussor sum , quia cotidie molestus est mihi ; . 
Quod cum non venisset , ivit ille iterum ad ipsam Salvatoris effigiem et calumpniavit ut supra . 
Et apparuit in ipsa nocte sanctum brachium illi , protestavit , ut nuper audistis . 
Contigit quadam die , venit ille , qui pretium dederat , voces increpationis coepit dicere ad sanctam Domim nostri effigiem : ; O Domine , quare non reddes iustitiam meam ? 
Fideiussor meus es , per tuum forte brachium dedi . 
Caelestia regis , terrena moderas , maria inperas : et unum non cohartas hominem ? 
Tu mihi dedisti pretium illud , et si tollerevis , quis te prohibet ? 
Nullus , quia omnia tuae subiacent potestati . 
Si terrenus homo mihi fideiussor fuisset , coegisse eum per iudicem , aut ei vim fecissem , aut sic , aut sic recepisse pretium meum . 
Tu , qui caeli et terra Dominus es , nisi iusseris reddere , quid faciam ? 
Quando caeli ante te mundi non sunt , et sol et luna non splendent , et angeli et arcangeli trement , et terra liquescit , montes defluent , elementa omnia deficient : ego qui sum , ut tibi audeam loqui ? 
Tantum misericordia tua super me sit , et causa mea defende , et redde , quia ecce duo testes , ambo ad te apostoli electi . 
In eorum praesentia mihi fideiussor tuum forte brachium extitit , et si aliter dico , ipsi testimonium reddant , quia verissimi sunt et linguas eorum claves caeli fecisti ; . 
Et his dictis ingemuit et recessit . 
In ipsa deniqe nocte apparuit ad ipsum compatrem suum debitorem Salvatoris nostri effigiem in somnis , dicens : ; Revertere citius Ravennam et redde solidos compatri tuo , unde hoc meumbrachium fideiussor extitit , quia increpavit me et calumpniam ipsius sustinere non possum . 
Et scias te , si citius non ieris et ille mihi plus molestaverit , perdes hic omnia quae adquisisti , et corpus tuum flagellis tradam , et eris in tribulatione maxima omnibus diebus vitae tuae , et ibi deficies ; ego vero de meis thesauris reddo solidos duplum compatri tuo . 
; Tunc surgens diluculo negotiavit , ut potuit , ipsa die navem ascendit et Ravennam reversus est . 
Quo audito compater eius , qui pretium dederat , gaudio plenus ivit ad domum eius , quasi ad visitandum eum . 
Inter cetera verba coepit sciscitari ab eo de pecunia mutuata . 
Cui ille respondit , omne suum negotium esset perfectum et solidos quadruplicatos . 
At creditor dixit compatri suo : ; Si ita est , benedictus Deus ! 
Redde mihi solidos meos ; . 
At ille respondens dixit ei : ; Gratanter faciam , non hodie , quia sera est . 
Cras mane eamus ante fideiussorem meum , id est brachium forte , quod me valde istis diebus impulit . 
Ibi tibi reddam et in conspectu duobus principibus testibus nostris . 
; Altera vero die detulit ille debitor quadringentos aureos . 
Ierunt ad locum ubi ipse mutuavit , et ille dedit , et numeratos denuo quadringentos solidos , dixit debitor ad compatrem creditori suo : ; mihi fecisti , quia de paupertate me sublevasti ; et benedixit omnipotens Deus negotium meum , quadruplicavit pecuniam . 
Tolle modo trecentos solidos , quos mihi mutuasti in conspectu fideiussori meo et duobus testibus nostris , et insuper centum alios solvo tibi , ut sim innocens , eo quod in constituto die paratus non fui , vel ut etiam pro exenio ; . 
Et respondens ille compatri suo , dicens : ; Absit hoc , ut plus recipiam nisi quantum tribui . 
Non permittat hoc forte brachium , quod eum inter me et te mediatorem est , ut usuris accipiam usque ad corrigiam calciamenti . 
; Et respondens ille debitor dixit : ; Iuro tibi per hunc brachium forte et veritatem manifesto , quia , quomodo multiplicabanturin manibus meis pecunia , nisi hoc brachium coegisset me tribus vicibus , non hoc anno Ravenna remeassem . 
Sed illis noctibus et illis , quae succedunt diebus , veniebat ad me in somnis et protestabat dicens : ; Vade , redde creditori tuo pecuniam , quam tulisti , quia molestus est mihi compater tuus , me fideiussor tuus hodie inquietavit . 
; Sic ammonuit me per duas vices . 
Mensis vero istius diei quadam venit ad me nocte ista sancta Domini nostri effigies , coepitque increpare dicens : ; Quare non revertis reddere pecuniam creditori tuoque compatri , quam per huc brachium meum spondidisti reddere . 
Satis mihi hodie homo ille molestus fuit et ploravit coram me , insuper dixit mihi : quia si terrenum hominem fideiussorem habuissem , iam restituisset mihi . 
Surge celeriter , vade , redde , quia illius lamentationis non sustineo , durae mihi sunt . 
Ne forte per duritiam blasphemet , et non solum pro pecunia , sed pro eo rationem reddas . 
Non moreris , sed surge , vade . 
Scias te , si tardaveris , ego dabo solidos de gazophilatio meo , et tu hic ista fortuna omnino perdes , insuper corpori tuo noxam tradam . 
; Alia vero die cimbam ingressus , prosperis ventis properavi ad istam servatam a Deo civitatem Ravenna , reddere tibi omnia , sicut et feci . 
Et nunc posco , ut tollas istos centum aureos , quia fefelli tibi , ut non aliqua nociva mihi causa tenear astrictus . 
; Cui alter respondens dixit : ; Iuravi tibi per Dominum et hoc brachium forte , qui reduxit te huc , quia non accipiam usque ad pugillum pulveris , nisi sola tua dilectio , quam cotidie teneo . 
Et ut scias ad ista tua eloquia , sicut tu dicis , quando in nocte te compellebat hoc brachium de mea iustitia , ego interpellabam super te , et benedictus Deus , qui te salvum et incolumem reduxit ad propria tua ! 
Et nunc innocens sis de hac causa in conspectu Dei aeterni et a me , et nostram caritatem permittat ipse omnipotens Deus , quomodo hic firmata est , sic permaneat usque in aeternum . 
Videamus et caute agamus , ut non nos unus alterutrum fraudemus , quia hoc brachium forte mediatorem inter nos constituimus . 
; Et hoc dicens , prae gaudio flebant et obsculabant se invicem . 
Ierunt in pace , et ex illo iam die pro hac causa vocatus est locus ille Brachium Forte usque in odiernum diem ; sed pauci sunt , qui sciunt . 
Inde transductum est corpus beati Neonis archiepiscopi et sepultus est , ut superius notavimus . 
Domumque quam haedificavit vidistis , et in ipsa domo , ubi ymagines apostolorum Petri et Pauli tessellis factae sunt , hinc et inde iuxta crucem conspexistis , et una linea versiculi , in qua continet : ; Domnus Neon episcopus senescat nobis , ; legistis . 
- De Sancto Exuperantio XIX Exuperantius XIX , vir grandaevus , humilis et mitis , prudens in operibus bonis . 
Quod suos antecessores haedificaverunt , iste incolumis tenuit . 
Illius tenporibus ecclesia beatae Agnetis a Gemello subdiacono istius sanctae Ravennatis ecclesiae et rectore Siciliae constructa est . 
Et multum ea ditavit in auro argentoque et palleis sacris , et civitatem argenteam in processu cunstruxit natalis ipsius martiris , et usque nostris temporibus perduravit . 
In diebus eius occisus est Felix patricius ad gradus ecclesiae Ursianae mense Mai , et facta est domna Eudoxia augusta Ravennae Idus Augusti . 
Nihil amplius seniores nostri et longaevi mihi de eius vita retulerunt ; non memorabilem habet istoriam . 
Aedificator Tricolli , sed non cunsummavit . 
Et si aliqua aesitatio vobis hune Pontificalem legentibus fuerit , et volueritis inquirere dicentes : Cur non istius facta pontificis narravit , sicut de ceteris praedecessoribus ? 
; audite , ob hanc causam : Hunc praedictum Pontificalem , a tempore beati Apolenaris post eius decessum pene annos et amplius , ego Agnellus qui et Andreas , exiguus sanctae meae huius Ravennatis ecclesiae presbiter , rogatus et coactus a fratribus ipsius sedis , composui . 
Et ubi inveni , quid illi certius fecerunt , vestris aspectibus allata sunt , et quod per seniores et longaevos audivi , vestris oculis non defraudavi ; et ubi istoriam non inveni , aut qualiter eorum vita fuisset , nec per annosos et vetustos homines , neque per haedificationem , neque per quamlibet auctoritatem , ne intervallum sanctorum pontificum fieret , secundum ordinem , quomodo unus post alium hanc sedem optinuerunt , vestris orationibus me Deo adiuvante , illorum vitam composui , et credo non mentitum esse , quia et horatores fuerunt castique et elemosinarii et Deo animas hominum adquisitores . 
De vero illorum effigie si forte cogitatio fuerit inter vos , quomodo scire potui : sciatis , me pictura docuit , quia semper fiebant imagines suis temporibus ad illorum similitudinem . 
Et si altercatio ex picturis fuerit , quod adfirmare eorum effigies debuissem : Ambrosius Mediolanensis sanctus antistes in Passione beatorum martirum Gervasii et Protasii de beati Pauli apostoli effigie cecinit dicens : ; Cuius vultum me pictura docuerat . 
; Qui iussu divino pontificatum finivit et vitam Kal . 
Iunii , sepultus est in iam dicta basilica sanctae Agnetis martiris , ante altare sub pirfiretico lapide ; alii aiunt , post altare subtus pirfiretico lapide . 
- De Sancto Iohanne XX Iohannes XX , virtute valde venerabilis , pauperum nutritor , pudicitia ornatus , amator castimoniae , ad cuius orationem angelica agmina descendebat . 
Mediocris corpore , tenuis facie , maceratus ieiuniis , egenorum alimonia tributor . 
Ipsius temporibus ecclesia beati Laurentii martiris , quae sita est in Caesarea , constructa ab Lauricio maior cubiculi Honoriiimperatoris , cum summa diligentia compta esse cernimus mirae magnitudinis haedificiorum . 
Sed tamen de iam dicta ecclesia non sileam , quomodo audivi a narrantibus . 
Idem Honorius caesar iussit huic Lauricio , ut in Caesarea ei palatium haedificaret . 
Qui sumpta pecunia in Caesarea pervenit ibique iam dictam basilicam beati martiris haedificavit . 
Qua cum omnibus consummatafuisset , reversus ad suum dominum , ut ei expletam aulam commissam narraret . 
Moxque eum turbatum invenit , et sedens imperiali habitu , ita architectum Lauricium in ira interrogare coepit , si tota regalis aula , quam ei fabricare iusserat , perfecta in suis operibus fuisset . 
Invidiosa et prisca fraus , malivolos homines aures imperatoris temptaverant , quod beatus Lauricius non aedes imperialis , sed ecclesia haedificasset . 
Qui respondens ait : magnam aulam honorifice struxisset , atria , excelsas arces et cubilia promiscua ad ipsius domus latera sufulsisset . 
Imperatoris ira quievit . 
Qui dum ex longinquo itinere Honorius augustus a Caesaream pervenisset , vidensque sublimia aedificia , placuit valde sibi ; qui cum intus fuisset ingressus , veloci cursu Lauricius fugiens post sanctam aram , ut evadere potuisset . 
Quem cum iussisset Honorius cunprehendere , cecidit in faciem suam pronus in terram , et factus in extasim , preciosissima gemma , quam in corona capitis habebat , infixa est in una ex lapidibus . 
Solumque caput sursum erigens , post nebulatis oculis visumque receptum , vidit post ipsum altare beati Laurentii , quod beatissimus papa consecraverat Iohannes , stantem praedictum Lauricium et athleta Christi Laurentius manum super Lauricii colla tenentem . 
Tunc imperator Lauricium iustiorem se iudicavit , et relicta iracundia , acsi patrem eum venerare coepit et secundum se interomnes in palatio habuit . 
Vixit autem in mundi istius luce annos , ipsius imperator temporibus defunctus est in senectute bona . 
Sequebatur rexcum militibus lugentibus feretrum , sepultusque est in monasterio sanctorum Gervasii et Protasii , iuxta praedictam ecclesiam , mirabiliter decoratam musiva aurea et diversarum lapidum genera singulaque metella , parietibus iuncta . 
Arca vero illa , ubi praestantissimum corpus requiescit , tanta praelucida , ut quidam asserunt , fuit , ut a praetereuntibus infra pium corpus videretur . 
Et cur non hodie apparet , ut prisco apparebat tempore , ut nuper , dicam , didici . 
Nescio nomen , quis ille imperator voluit ad suam abstrahere utilitatem . 
Nocte quadam astitit beatus Lauricius custodi ecclesiae et dixit : ; Affer cinerem et aquam , et line sepulcrum meum et postmodum diligenter lava . 
; Quo facto candor evanuit . 
Alia vero die , cum venissent caementarii ad tollendum , viderunt deteriorem , et nunciaverunt praeposito , qui super vectigalia erat , deinde nunciantes in atria principis , dimiserunt usque huc ; et ipsam arcam non terra sustentant neque lapis . 
Et antequam in cubiculum arcae ingrediaris , manu dextera aspexeris , iuxta quod effigies trium puerorum musive depicta sunt , ibi literis aureis invenies continente ita : ; Stefano Protasio Gervasio b . 
martirio et sibi memoria aeterna Lauricius huius dedicavit sub die III Kal . 
Octubris , Theodosio XV et Placido Valentiniano ; Et in arco maioris tribunae , in quantum valuimus legere , ex parte invenimus continentem ita , quod in annis et mensibus aedificatio cunsummassent , finita sunt omnia . 
Et in ingressu ecclesiae repreimus scriptum , quod Opilius ipsam exornasset frontem , qui ipse Opilius multum eam ornavit in argento et auro . 
Et si diligentius inquiras , multus ornatus foralitius maiorum vasculorum , tam corona , quanque et calices appensorii , quos inornamentis cernimus habere Ursiana , ex ipsa martiris basilica sublati fuerunt . 
Et ipse sepultus est Opilius parte mulierum circa mediam subditam . 
Gemma vero illa , unde superius memoravimus , tam praestantior gemmis fuit , ut ad illius lumen noctu potuisset homo per ipsam ecclesiam gradere . 
Etiam , aiunt quidam , extrinsecus fulgebat , et apparet signum lapidis , ubi infixa fuit , usque in praesentem diem . 
Eo namque tempore , cum episcopalem cathedram Ravennatis ecclesiae beatus iam dictus optineret Iohannes , contigit , ut Attila rex Hunnorum fines Italorum vastaret atque suis mucronibus populorum corpora iugularet . 
Cum ab ora Ravennatum properasset , ut eam eversam et eius habitatores telis interemisset , atque illius hostes ut multitudo locustarum per sablonosa loca fusa iacerent , die uno et altero Ravennam properaverunt cum thoracibus et clipeis . 
Ipse vero rex lorica iudutus et circumfultus arma bellica , pectusque suum umbone tegebat , cristatus capite , cum exercitu gradiebat . 
Quem sanctissimus praesul sensit Iohannes , totus se cum magnis lamentis et largissimis fletibus in orationem omnipotenti Domino pronus in faciem stravit , petivitque mortem animae suae , ut non suos filios vel filias Ravennatesque cives in exterminium aut in consummationem videret evelli vel dissipari , et nec sua ecclesia contaminata esset ab iniquis et crudelissimis hominibus , et non videret excidium civitatis in direptionem praedantium ; ut animas illas , quas ipse e superstitiosa gentilitate soli Deo adquisierat , paganorum non subiugatis manibus videret , et ne iterum ad errorem gentilitatis redirent , et ne animas fallacissimus diabolus suis ditionibus manciparet . 
Igitur dum sanctus vir tota nocte pervigilans sisteret et pro suis ovibus incessabiliter Dominum deprecaretur , fixis in terra genibus tunsoque pectore colaphis , expansis manibus , Deum talibus vocibus deprecabatur : ; Omnipotens Deus , cuius mirabilia inenarrabilia sunt , exaudi me servum tuum humilem et peccatorem ! 
Suscipe orationem meam , piissime pater ! 
Perveniat lacrimae meae ante conspectum misericordiae tuae ! 
Adesto mihi , Deus meus , qui ex nihilo fecisti caelum Voque solidasti terram , qui super molem statuisti cacumina montium , qui formasti hominem ex liquido elemento , in cuius factura delectatus es , et praecepisti ei te solum timere . 
Sub tuo , Domine , imperio omnia cuntremescunt , ante tuum conspectum fugiunt caeli , trement terra , montes commovebuntur , fluenta quassantur , trement angeli , metuunt arcangeli , trepidant dominationes , principatus et potestates corruunt , nubes et aera disparguntur , sol obscurant radios , luna obtenebrescit caliginem , claritatem astrorum minuitur . 
Miserere nobis , formator humani generis , libera nos in manu forti et brachio excelso , salva nos per tuam sanctam victricem dexteram ! 
Tu es Deus in caelo sursum et in terra deorsum , qui Faraonem cum curribus et exercitibus suis in profundum pelagi dimersisti et Israelitica castra protexisti , qui Amalech evertisti et Amorreos contrivisti , qui castra Assiriorum per angelum tuum sanctum millia prostravisti . 
Supplico , omnipotens Deus , ut tribuas nobis adiutorium de sanctis caelis tuis , quia tu conteres bella - - Dominus nomen est tibi - - per dominum nostrum Iesum Christum , filium tuum , qui tecum vivit et regnat Deus in unitate Spiritus sancti per omnia secula seculorum . 
Amen . 
; Post vero consummata oratione surrexit de loco , lacrimis rore plenus . 
Alia vero die valde diluculo processit beatissimus quasi ad solempnia missarum , indutusque scema angelica , cum sacerdotibus et clericis et cum turibulis ante illos incensa offerentes , cum ingenti lumine , canendo et Deo psallendo simul ad praedictum regem Attilam properaverunt . 
Tanta etenim divina pietas institit , ut cor regis non solum ferocis lenocinia [ lenitum ] videretur , sive coruscantia vestimenta videretur esse deposita , verum etiam pro sanctissimo viro rex cum suis exercitibus adversus alium , si necesse fuisset , dimicaret regem , et quos nuper venerat perdere , postmodum defensaret . 
Igitur sedente rege in regali solio , vestimenta auro textilis purpura indutus , videns eum a longe venientem a se cum suis psallentem sacerdotibus , ad suos ait : ; Unde sunt viri isti candidissimi psallentes , vel unde venerunt , aut quid volunt ? 
Ego enim tales homines nunquam meis visibus vidi , nive candidiores , prae omnibus pulcriores et valde electi . 
Et iste , qui praevius eorum est , quasi angelus Dei . 
; Hi qui aderant respondentes dixerunt regi : ; Domine invictissime rex triomphator , virum istum , quem in medio candidorum stantem et plorantem cernis , supplicare tuum potente brachium , ut parcas , venit , misericordiam petit , pietatem tuam postulat . 
; Rex autem ad illos : ; Ob quam causam ? 
; Dixeruntque : ; Ne floridam Ravenna in exterminio tradas , ut ad laetitiam cives civitatis restituas . 
; Iterum rex interrogans ait : ; Ex unde est ille ? 
; Et dixerunt : ; Etiam ipsius episcopati sedem ipse regit . 
; Et ait rex : ; Interrogate eum , quid sibi vult , aut quale solatium illi inpendet , vel pro qua causa se ille nostris aspectibus stravit ? 
; Et respondentes regi dixerunt : ; Audientes omnes virtutem tuam magnam et manum tuam validam et tuum esse potentissimum brachium phalangasque tuas robustas , ideo hic vir venit ad te et pro suis filiis cupit animam suam morti tradere , ne sua subversionem videat civitatis ; quia fama tua victoriosa in omnem terram crevit et maxime divulgata est . 
; Dixitque ad illos rex : ; Quid dicitis inauditam rem ? 
Vestris sermonibus asperis aures meas temptastis . 
Nonne mondana lex censuit , ut quicunque regis aures inutilia nuntiaverit , gladium iubet demoliri ? 
Dicite mihi , o vos omnes , qui hanc causam nostis , et diligentius curiose audiam : Quomodo potuit hic unus homo tantos filios procreare ? 
; Et respondentes de astantibus regi cum nimio metu et veneratione , timore territi , dixerunt : ; Non est ita , ut noster arbitratur dominus ; tame si vultis audire , quomodo sui filii sunt , veris assertionibus et certissimis eloquiis manifestemus . 
Non ex conceptu carnis aut ex pollutione libidinis , sed spirituales filii sunt , quos ipse omnipotenti Deo adquisivit et ex paganorum cultu protraxit . 
Pro ipsis desiderat mori , pro ipsis se sacrificium offert , et antequam vel unus ex suis ovibus extinctus sit , antea se cupit , tuo vibranti brachio , gladio iugulare . 
; Audiens itaque rex huiuscemodi verba , per unam scilicet horam in semetipsum cuntremuit , et facies eius immutatae sunt , vultus ipsius erat pallore proditus , corque eius maxima tempestas quatiebatur et cogitationes invicem varia succedebant , mens illius vagabat , consilia eius in diversa rapta sunt , toto obstupuit corpore , in extasim factus est , eo quod coram illo astaret talis sanctissimus vir , qui angelicam faciem contemplare meruit , qui cotidie ad caelestia extollebat mentem , cuius sanctissimi ad sidera resonabant laudes , qui sanctis prophetis assimilatus est et sanctorum apostolorum imitatus est praeconia , etiam dominum imitavit Christum , qui se pro suis tradidit ovibus . 
Sed Christus Deus , Dei filius , pro nobis miseris in fixura crucis ex corpore animam prodiit et de fauce draconis hominem , quem ex limo dudum condiderat , iterum reparavit et postmodum rediit ad sedem supernam . 
His itaque gestis , sensus regis ad eum reversus est , et quod nuper mente captus esse ab hominibus videbatur , sancti viri intercessionibus ad propriam suam reditus est intelligentiam . 
Exclamavit autem dicens : ; O bonus pater , qui pro suis filiis se optulit morti ! 
O inenarrabilis mansuetudo ! 
O beata tolerantia amplissimaque sapientia ! 
Iste se pro omnibus tradidit et talem Domini sui fidelitatem incorruptam baiulat , ut moriatur ille , antequam de commissis ovibus suis quispiam vinctus educatur . 
Bonus pastor , sanctissimus vir , dignus , Deo suo fide probatus ! 
; Et ait rex beato papae Iohanni : ; Tibi , pater , omnia concessa sunt . 
Ecce non levabo lanceam meam super plebem tuam , nec vibrantem frameam mittam , nec lituus militiae meae sonabit ultra auribus vestris . 
Unum est tantum , quod facere vobis oportet . 
Cives enim tui valde ingeniosi et sollertissimi sunt , ne dicant illi de me , quia ; expulimus eum fraude deceptus , ; posteaque tam mihi quanque meis exercitibus vituperium adcrescat . 
Tuam denique sanctitatem mollivit cor meum . 
Ite celeriter et portas vestras in terram strate et quadrato muri foramine reserate , ut transeam per mediam civitatem . 
Equorum meorum ungulae conculcent portas vestras , nihil nocemus cuipiam , nec ullas molimur insidias , neque aliquam iniuriam patietis . 
Ideo hoc facite , ne callide alia oppida dicant : ; Ravenna demolire neque subiugare potuit . 
Ibi cuntritus est ipse cum exercitu suo , terga dedit , in fugam versus est , ; et fiant viribus meis verecundia peiora , quam in ceteris regibus praedecessoribus meis , qui longinquo tempore praefuerunt . 
Nunc in extremis est dies , et nox sidus perducente hic pernoctabo vespere , vero prima lux diei insurgente , ex vestris finibus proficiscar . 
Tunc sanctissimus Iohannes ad suam urbem cum nimia celeritate se recepit . 
Et excussae de cardinibus portae civitatis terra proiecta sunt , et patefacta hostia superliminaria nuda permanserunt , hostesque illius per totam noctem Ravennensis plateas circumeuntes , una ex altera parte civitas transmearunt . 
Alia vero die valde diluculo , sol cum rutilo procedente , Attila rex Ravennam iugressus est , et sedens in velocissimum animal cornipedem , praedicta civitatis hostia calcans , vectes cum clavibus et serris ante eum allatae sunt , et nihil exinde aliquid subripere voluit . 
Cives vero formidabant magno timore perculsi , et extinplo illorum omnia ferocitate corporum revoluta sunt , inbecilles facti , trementes gementesque , cum magnis suspiriis caelestem Dominum invocantes . 
Igitur rex egressus extra civitatem , magnis laudibus ante eum praeibant , ornatasque conctis plateis diversisque floribus civitas decorata . 
Fit postmodum ingens alacritas , et maiores nec non pusilli et mediocres immensa laetitia , quia quod rex suis oculis magnae civitati cumspexit , de caelo illius furia mitigata , illaesam Ravennam post tergum reliquit . 
Ex illo denique die non in tanta crudelitates perseveravit et sine bella commissa ad proprium reversus est regnum . 
Et non tantum viribus fortior fuit , sed ingeniose praeliabat , unde de eo in proverbiis dicitur : ; Attila rex , priusquam arma sumeret , arte pugnabat . 
; Et post haec omnia a vilissima muliere cultro defossus , mortuus est . 
Sufficiat nunc vobis hodie de viri sancti istius vita audire . 
Tempus enim prope est , iamque sol duplicat unbras et obtenebrescit dies , deficit hora . 
Tamen qui curiosius me vult cogere , unde scripsi supra , quomodo sanctus vir iste mortali corpore positus angelicam spiritualem contenplasset effigiem , si post triduum inbecillis non fuero , divino petente auxilio , antiqua verba , quae olim meis auribus insonuerunt , velut diversa holera calathis posita , maximis caracteribus litterarum stilo exaratis , vestris feram cunspectibus . 
Esterna denique die modica molestia corporis coartatus , non vobis omnia valui praedicti sancti viri miracula narrare ; sed tamen divina miserante clementia orationibus vestris , quae ex grandaevis viris narrantibus audivi , si verba meminero , hodie explicabo . 
Cum istius temporibus , postquam pont Apolenaris Ravenna cuncrematus est nocte in pasca Nonas Aprilis , iuxta Strovilia Peucodis non longe ab urbe Ravenna applicitus Theodoricus fuisset cum hostibus suis in canpo qui vocatur Candiani , postquam duabus vicibus Odovacer superavit , qui illo tempore regnum Ravennae optinebat : tunc exiit Odovacer ad praedictum canpum cum exercitu suo , et superatus est tertio , et ante faciem Theodorici terga dedit , et infra civitatem se clausit . 
Et abiit ad Ariminum , et venit exinde cum dromonibus in Porte Lione , ubi postea palatium modicum haedificare iussit in insula , non longe a litore maris , ubi nunc monasterio sanctae Mariae esse videtur , infra balneum , non longe ab Ravenna miliario Et nunc in nostris temporibus praedictum palatium servos meos demolire iussi et Ravenna perduxi in haedificia domus meae , quam a fondamentis haedificavi iure materno , quae vocatur domus presbiteralis in regione qui dicitur ad Nimpheos , iuxta ecclesiam sanctae Agnetis martiris , et ab alia parte numero bando primo , non longe a miliario aureo . 
Tandiuque exercitus Theodorici famis perdomuit , quamdiu coria vel alia immunda et orrida urguebantur comedere ; et multa corpora , quae servata sunt gladio , famis peremit . 
Et factus est terraemotus magnus valde gallorum cantu Kal . 
Ianuarii . 
Et dedit Odovacer Theodorico filium obsidem Kal . 
, et post [ Kal . 
] Martii est civitate Classe ingressus . 
Post haec autem vir beatissimus Iohannes archiepiscopus aperuit portas civitatis , quas Odovacer clauserat , et exiit foras cum crucibus et turibulis et sanctis euangeliis , pacem petens cum sacerdotibus et clericis psallendo , terram prostratus , obtinuit quae petebat . 
Invitat novum regem de oriente venientem , et pax illa ab eo cuncessa est , non solum Ravennenses cives , sed etiam omnibus Romanis , quibus beatus postulavit Iohannes . 
Et subiit Ravennam Nonas Martias . 
Post paucos dies occidit Odovacrem rex in palatio in Lauro cum comitibus suis . 
Postquam iubente Theodorico interfectus est Odovacer , solus et securus regnavit Romanorum more . 
[ Post ] omnes adversarios devictos trigesimo regni sui anno Ravennianum exercitum Siciliam misit , depopulavit et suis ditionibus mancipavit . 
Et ipsius temporibus a parte aquilonis ab omnibus visum est caelum ardere . 
Simmachus et Boetius patricii , Theodorico iubente , carne propinqui civesque Romani , cum securibus capitibus amputati sunt . 
Et Iohannes papa Romanus post legationem de oriente cum Ecclesio episcopo Ravennae iussu regis Ravennam ductus , ab Theodorico coactus est et tamdiu detentus est , quamdiu mortuus , et infra carcere publico in arca marmorea sepultus est . 
Et supradicti patricii in alia arca sepulti sunt , quae permanent usque in praesentem diem . 
Theodoricus autem post anno regni sui coepit claudere ecclesias Dei et coartare christianos , et subito ventri fluxus incurrens mortuus est sepultusque est in mausoleum , quod ipse haedificare iussit extra portas Artemetoris , quod usque hodie vocamus Ad Farum , ubi est monasterium sanctae Mariae quod dicitur ad memoria regis Theodorici . 
Sed , ut mihi videtur , ex sepulcro proiectus est , et ipsa urna , ubi iacuit , ex lapide pirfiretico valde mirabilis , ante ipsius monasterii aditum posita est . 
Satis vagatus sum , ivi per diversa , ad nostra revertamur . 
Multa sanctitas in praedicto viro fuit Iohannes . 
Et cum ad aures Valentiniani imperatoris eius fama decrevisset , per multa tempora cupierat eum videre . 
Sed nihil nociva sunt . 
Quod superius explicare debui , ut non obmittamus , inferius notemus . 
Quamobrem Valentinianus , serenissimus ex patre Constantio Gallae Placidiae filius , ad sanctum pontificem properavit Iohannem , et excussa diademata capitis , vocum metu et reverentia salutavit , atque ab eo benedictione percepta , ilari vultu recessit . 
Non post multos dies idem augustus sub consecratione beati antistitis Iohannis civitates cum suis ecclesiis largitus est archigeratica potestate , et usque in praesentem diem civitates cum episcopis sub Ravennense ecclesia redactae sunt . 
Una vero episcopali cathedra , civitate destructa , deest , cuius vocabulum Brintum dicitur , non longe a Bononiense urbe . 
Iste primus ab ipso augusto pallio ex candida lana accepit , ut mos est Romanorum pontifici super diploidem induere , quo usus est ipse et successores sui usque in praesentem diem . 
Celsam etenim Valentinianus illo in tempore Ravennae tenebat arcem , regalique aula struere iussit in loco qui dicitur ad Laureta . 
Ideo Laureta dicitur , quia aliquando triomphalis victoria facta ibidem fuit . 
Antiquorum talis erat ritus , ut , quicumque de inimicis vel hostibus triumphabat , corona laurea eius capiti cingebatur , unde apud veteres ; laudis ; nominabantur . 
Post vero sublata d litera , addita r , ipsa arbor ; laurus ; dicta est . 
Et ipsa domus regia multo tempore Valentinianus commoratus est , et hinc atque inde ex utraque parte plateae civitatis magnismoenibus decoravit , et vectes ferreos infra viscera muri claudere iussit . 
Ideo tanta illius solertia fuit , ut non solum pro ornatuferreos vectes apparerent , verum etiam , si aliquo quoque tempore gens aliqua contra hanc civitatem dimicare voluisset , ut , si non tanta arma , ut opus fuissent , inventa essent , ex ipsis vectibus sagittas lanceasque vel alios fierent gladios , aut pro aliqua utilitate , ut diximus , istius moeniae ferrum expenderent . 
Qui etiam istius muri civitatis multum adauxit ; cingebatur autem antea quasi una ex oppidis . 
Et quod priscis temporibus angustiosa erat , idem augustus ingens fecit , et iussit atque decrevit , ut absque Roma Ravenna esset caput Italiae . 
Interea cum illo in tempore mater Valentiniani , augusta Galla Placidia ecclesiam sanctae Crucis redentricis nostrae aedificaret , nepta ipsius nomine Singledia nocte quadam per visum ammonita , cui astitit vir in candidis vestimentis , canitie capitis decoratus pulcerrimaque barba , dixit : ; In illo et illo loco non longe ab hac sanctae Crucis ecclesia , quam amita tua haedificare iubet , quantum iactum sagitta est , construe mihi monasterium , sicut designatum inveneris . 
Et ibi cum inveneris in terra crucis similitudinem , sit ibi altarium consecratum . 
Et inpone in eum Zachariae vocabulum , praecursoris pater . 
; Qua mox evigilans , cucurrit citius ad locum , ubi designatio illi ostensa fuerat ; invenit , quasi ad manus hominis cavatum fundamentum fuisset . 
Quae mox procurrens , retulit augustae cum gaudio magno et petiit ab ea operarios ; largivitque illi haedificatores . 
Et statim coepit haedificare , ut designatum in bissenosque dies et unum insuper omnia cunstruxit et ad effectum perduxit . 
Et cunsecravit ditavitque eum in auro et argento et coronis aureis et gemmis preciosissimis et calices aureos , quos in nativitate Domini procedunt , per quos sanguinem Domini potamus ; in sancta Ursiana ecclesia inde fuerunt . 
Et iuxta labellum calicis sic invenimus scriptum : ; Offero sancto Zacharia Galla Placidia augusta . 
; Ipsaque Singledia ibidem requiescit ; sepulcrum eius nobis agnitum est . 
Galla vero augusta haedificavit ecclesiam sanctae Crucis preciosissimis lapidibus structa et gipsea metalla sculpta ; et in rotunditate arcus versus metricos continentes ita : ; Christum fonte lavat paradisi in sede Iohannes , Quo vitam tribuit felicem , martirem mostrat . 
; Et in fronte ipsius tenpli , introeuntes pili ianuas , desuper depictis quatuor paradisi flumina versus exametros et pentametros , si legeritis , invenietis : ; Christe , Patris verbum , cuncti concordia mundi , Qui ut finem nescis , sic quoque principium . 
Te circumstant dicentes ter ; sanctus ; et ; amen ; , Aligeri testes , quos tua dextra reget . 
Te coram fluvii currunt per secula fusi Tigris et Eufrates , Fison et ipse Geon . 
Te vincente , tuis pedibus calcata per aevum Germanae morti crimina saeva tacent . 
; Et dicunt quidam , quod ipsa Galla Placidia augusta super quatuor rotas rubeas marmoreas , quae sunt ante nominatas regias , iubebat ponere cereostatos cum manualia ad mensuram , et iactabat se noctu in medio pavimento , Deo fundere preces , et tamdiu pernoctabat in lacrimis orans , quamdiu ipsa lumina perdurabant . 
Et si vultis eius inquirere annalogiam , Maximiani archiepiscopi cronicam legite ; ibi plura de ea et de multis imperatoribus et regibus invenietis . 
Ipsa quoque augusta , postquam a quodam Athulpo relicta est , ab Honorio imperatore Constantio comiti in matrimonium data est , et post se quasi successorem imperator reliquit . 
Unoque anno Constantius post mortem Honorii gentibus imperavit , morbo correptus vitales auras amisit ; et reliquit filium modicum Gallae , Valentinianum nomine . 
Cum bis ternos annos et quatuor tempora anni Valentinianus esset , divo Honorio , patruo suo , in imperium successit , qui triginta et unum annis in inperio durans , Romae occisus est in loco qui vocatur ad Laurum . 
Gallo vero non vidit necem filii , quia antea Roma obiit Kal . 
Decembris . 
Apparuit post haec stella in caelo ardens per dies , et capta et fracta est Aquileia ab Hunis . 
Arsit Ravenna Idus Martii , et multas opes ab igne cremata sunt . 
Sepulta est Galla Placidia in monasterio sancti Nazarii , ut aiunt multi , ante altarium infra cancellos , quos fuerunt aerei , qui nunc lapidei esse videtur . 
Aedificavitque ecclesiam sancti Iohannis euangelistae . 
Cum esset angustiosa per discrimina maris gradiens , orta procella , carina quassante a fluctibus , putans mergere in profundum , Deo votum vovit de apostoli ecclesia : liberata est a furia maris . 
Et infra tribunam ipsius ecclesiae super capita imperatorum et augustarum legitur ita : ; Confirma hoc Deus , quod operatus es in nobis , a tenplo tuo Ierusalem tibi offerent reges munera . 
; Et desuper alium versum invenies sic legentem : ; Sancto ac beatissimo apostolo Iohanni euangelistae Galla Placidia augusta cum filio suo Placido Valentiniano augusto et filia sua Iusta Grata Honoria augusta liberationis periculum maris votum solverent . 
; Iterumque aedificavit ecclesiam sancti Stephani in Arimino . 
Quid adhuc ? 
Melius est mihi tacendo praeterire , quam per avia et antiqua discurrere . 
Redeamus ad praedictum stadium et de nostris pontificibus sine mora loquamur . 
Dignus est enim iam suus successor introduci . 
Sed tua facta , o beate Petre Chrisologe , quis sufficiat narrare ? 
Etiamsi vox mea excreverit adamantina et aereum pectus , et cincinni mei versus in ligariis fuerint , sic nec omnium facta vestrorum narrare possum . 
Igitur dum beatissimus papa , qui Ravennas praesul [ hic nominatur ] , superius nominatus Iohannes in basilica beatae Agathae missarum solempnia caneret , cum omnia expleret iuxta ritum sanctorum pontificum , post lectionem euangelii , post protestationem , cathecumini viderunt mirabilia , quibus datum fuit videre . 
Cum autem beatissimus inciperet canonica verba cum supplicationibus Deo dare et super hostiam signum crucis imprimere , subito angelus de caelo venit et stetit ex altera parte altaris in conspectu ipsius pontificis . 
Et post expletam sanctificationem , corpus Domini percepisset , voluit diaconus adimplere levita ministerium , non viderat , quod erat calicem porrigere . 
Subito amotus ab angelo est , et sanctum calicem angelus pontifici porrexit . 
Tunc universi sacerdotes cum populo coeperunt timere et orrere , videntes sanctum calicem a semetipso inclinato ab ore pontificis et iterum in aere se super sanctum altare recipi . 
Intentio magna valde in populo adcrevit ; alii dicebant : ; Non levita dignus , ; alii adfirmabant : ; Non , sed visitatio caelestis . 
; Et tam diutissime angelus iuxta sanctum virum stetit , quousque expleta fuisset solempnia missarum . 
Non post multum temporis , benedictis filiis suis , Ravennenses cives , cum alacritate , quasi ad dapes invitatus , alacri vultu dies cum vita finivit Non . 
Iunii . 
Sepultus est in praedicta sancta martiris Agathae basilica post altare , in eo loco , ubi angelum stante vidit ; effigiemque eius super sedilia depictam cotidie conspicimus . 
Apparet , quod fuisset tenui forma et nigri capilli , paucos canos . 
Sed sanctitate aetatem superavit , quia caelestis Dominus plus mentes quam aetates comprobat . 
In sensibus fides geritur , non in annis . 
Et ad eius effigiem infra orbita intus in ecclesia Ursiana per omnem noctem , usque quo suffixa ecclesia renovata est , clari luminis candela fulgebat . 
Ego enim , fratres , sicut promisi , in quantum valui , favente Deo , istius vitam finivi . 
Modo sanctum Petrum Crisologum ipsius successorem intromittam . 
Tamen cui assimilare possumus beatissimi vita Iohannis ? 
Si requirimus , cum multis patribus . 
Si vestris placet obtutibus , non respuite , et si forte fefellero , indulgite ; haec enim dico ad vestri haedificationem animi . 
Homines sumus et humanis casibus subiacemus . 
Propheta ergo videns nos carne indutos fragili , in noxa istius gurgitis volutati , exclamans ait : ; Omnis homo mendax . 
; Sed palam omnibus vobis veniam peto , non protervitate tumida , sed humilitate plena . 
Hunc enim virum forsitan cum Iacob patriarcha similare potero . 
Quando Iacob angelum tenuit et non ire sinivit , dixit illi angelus : ; Dimitte me , aurora est . 
; Qui respondit : ; Non dimittam , nisi benedixeris me . 
; Et in eodem loco angelus benedixit eum . 
Huic enim non benedixit angelus , sed corpus Domini cum sanguine dedit . 
Oh mihi in parte ultima vitae quis tale sanctificatum corpus et sanguinem Christi dedisset , ut quod meritus non sum accipere in vita , utinam in egressione animae fuissem ! 
Imitavit vir iste David , sicut audituri estis . 
Cum vidisset autem David , angelum caedentem populum , extendisset manus super Ierusalem , ait : ; Obsecro , Domine , vertatur manus tua super me . 
; Et iste a rege cum requisitus fuisset , quid vellet , manifestatum ; est , et pro suis ovibus desiderat mortem . 
Tunc rex pacem , quam pontifex petierat , largivit . 
David propter sua peccata , quia praesumpsit numerum optinere , quem Deus ut arena multiplicaverat maris : hic autem rex expugnaturus erat civitatem propter peccata populi , quia aliquanti tepidi erant fidei ; sed sancti viri orationibus istius et regem mitigavit , et Dei misericordiam a se inclinavit . 
Alio assimilabitur viro Tobiam nomine , ad cuius nuptias Raphael angelus missus est , et ut visitaret patrem et visum redderet : ita istum vero et visitavit et sui ministri vicem peregit . 
Zacharias denique ille magnus sacerdos , cuius filius in adventu domini nostri Iesu Christi non solum aequiparavit prophetas , sed omnibus praecessit , quem ante Deum sanctum euangelium iustum commemorat , angelum intuens mutus effectus est : iste angelicam contemplatus effigiem hilaris et laetus permansit . 
Quare hoc ? 
Quia Zacharias dubium se credidit habere filium , eo quod frigescerat sanguis et processerat in diebus multis . 
Et si dubium fuit de caeleste nuncio , quomodo eum euangelista iustum commemorat ? 
Ait ergo : ; Zacharias et Helisabet erant ambo iusti ante Deum . 
; Quid est hoc ? 
Quomodo potest fieri ? 
Dicat David : ; Non iustificabitur in conspectu tuo omnis vivens . 
; Audi et Iob : ; Ecce enim caeli non splendent et stellae non sunt mundae in conspectu eius . 
Quanto magis homo putredo et filium hominis vermis ? 
; Petrus autem , cui in caelo et in terra potestas solvendi et ligandi data est et claves regni caelorum traditae sunt , dicens : ; Exi a me , quia homo peccator sum . 
; Et si apostolorum principem se peccatorem conspicit , quomodo euangelista sacerdotem connubium vinctum iustum commemorat ante Deum esse ? 
Veniat Manasses , dicat cum euangelista : ; Abraham , Isaac et Iacob et semini eorum iustum . 
Abraham , Isaac et Iacob , qui non peccaverunt tibi . 
; In hoc loco ideo ; semini ; dixit , id est Christus , non ; seminibus ; , iuxta quod dictum est Abrahae : ; In semini tuo benedicentur omnes tribus terrae . 
; Semini in unum , seminibus in multis . 
Ante Dei namque oculos nullus liber invenitur , sicut ait Salomon : ; Non enim est homo super terram , qui faciat bonum et non peccet . 
; Ante conspectum divina maiestatis terribiles visiones sunt : ibi enim angeli trement , archangelis metuunt , pavent throni , terrentur dominationes , ruunt potestates , formidant principatus , commovebuntur virtutes caelorum , pertimescunt iusti , terra fugit , elementa quassantur . 
Et homo , ex quo inquinamentis natus , insuper peccati servus , quomodo iustificatur ? 
Audi Iob : ; Quis potest ante eum apparere mundus natus de muliere ? 
; Caritati vestra peto , mihi indulgentiam vel etiam veniam modicam concedite , quia hodie fatigatus et humanis negotiis praegravatus somnum non corpore refocillavi ; non vobis gravis appareat de istis quaestionibus , quia , largiente Domino , si vita comes fuerit , crastina explicabo . 
Et si aliqua intercesserit dilatio et citius nodum quaestionis non solvero , sanctum imitamini auangelium , sicut ait : ; Patientia have in me , et omni reddam tibi . 
; Non me iudicate ut inscius , nisi dilatator . 
Sed Zacharias quomodo iustus ? 
Aut quomodo David eructuans : ; Nullus vivens ante Deum iustificatur ; ? 
Aut quomodo Manasses dicens : ; Abraham et ceteri , qui non peccaverunt tibi , Domine ; ? 
Aut quomodo Moises intonans ait : ; Dominator domine Deus misericors et clemens , nullusque aput te per se innocens est . 
; In posteris verbis explicabo , quid multifaria necesse est , quam istius , qui ex Aegipto plebem duxit , qui mare tumidum et molem stare fecit , qui manna in populo in heremo cibavit , qui de caute aquam produxit , cuius manus gravi Amalech interiit , qui Cananeorum regem contrivit , qui Ethan fluvio siccavit , qui laticem potus amaram et inditam per lignum potablilem fecit , qui in Syna decem verba legis in binis lapideis tabulis accepit , cuius facies solis rutilum superavit , qui haereum serpentem pro plaga Israelitica in heremo exaltavit , cuius inimici terra absorbuit , qui vitulum aureum confregit , qui cum Deo quasi cum amico facie ad faciem locutus est , qui per columnam nubis diei et noctis igneam Israheliticus protegebat exercitus , supra cuius haec omnia angelus in ministerium datus est , dicente Domino : ; Ecce mitto angelum meum , qui praecedat te et custodiat semper . 
; Ita et huic viro sacro Iohanni sui custodem corporis ex caelis angelum misit . 
Sed ista omnia , quae superius nodis alligata enixius reliqui , quomodo iustificet homo , aut quomodo in peccatis moreretur vel condemnetur , in sequenti sermone , ut fastidium non creetur , in vita alterius sancti viri , donante Domino , gratanter nunciabo . 
- De Sancto Petro XXI Petrus XXI , pulcer aspectu , delectabilis forma . 
Ante eum nullus pontifex sapientia fuit similis sibi et post eum non surrexit . 
Multorum librorum volumina conditor , et velut irriguus fons ita in eum divina sapientia cotidie emanabat ; unde pro suis eum eloquiis Chrisologum ecclesia vocavit , id est aureus sermocinator . 
Natione ex Corneliense territorio , nutritus et doctus a Cornelio illius sedis antistite ; et pro sui nutritoris amore Petrus iste beatus , quod dudum Imolas praedictum vocabatur territorium , ab illo iam tempore Corneliense nominavit . 
Sed aiunt alii , ideo Corneliense , eo quod Cornelii Forum fuisset . 
Iste temporibus primi Leonis sanctissimi papae Ravennatis ecclesia cathedram regebat . 
In ipsis diebus saevissimus Euthichem presbiter maligno spiritu instigat , et contra sanctam et individuam fidem catholicam suis pessimis cogitationibus malignam coepit heresem excitare . 
Quem sanctissimus Leo per suam epistolam in conspectu sanctorum multorum Dei episcoporum ammonuit , nunquam potuit eius superstitiosa credulitas ad bonum revocare propositum . 
Sanctus igitur Leo ad beatum Petrum huius Ravennatis [ civitatis ] pontificem res notas celeriter fecit , quem scribens epistolam ad ipsum hereticum direxit , per quam in Calcedonense sinodo , quia non consensit , demersus est . 
Sed ipse sanctissimus Leo multas vices per sua epigrammata Constantinopolitanam urbem misit , non solum ad Gallam Placidiam , verum etiam ad Valentinianum et Honorium et ad ceteros alios fidei robustos , simulque ad divum Gracianum et Eudoxiam sequestratim contra praedictum Euthichem presbiterum diversas , ut diximus , epistolas ; et tanto in tempore protelata fuit usque ad tempora Marciani imperatoris . 
Igitur , ut diximus , cum multa altercatio de sancta intemerata fide catholica facta fuisset multis diebus , contigit , ut cum episcoporum cuncilio fuisset allatus praedictus hereticus , coram omnibus sacerdotibus Theodorus episcopus cum eo certare coepit , ostendentes singula volumina de sanctis scripturis et diversa testimonia , quod sancta indivisa sit Trinitas et Pater et Filius et Spiritus Sanctus unus esset Deus coaequalis , ex duabus manens naturis Dei et hominis . 
Non consensit . 
Tune auctoritate apostolica demonstrata non resipuit . 
Ostensaque est beati Petri Crisologi episola , in qua ex parte continebat ita : ; Humanas leges intra annos in nos omnes litigiosas interimunt quaestiones , et tu circa quingentos annos cur tanto praesumis in Christo conviciare sermone ? 
Vere oportet te humiliare ad sanctum Romanum pontificem et diligenter eius praecepta custodire . 
Et non aliter aestimes , nisi quod ipse beatus Petrus apostolus vivus sit et apostolatu cathedrae Romanae sedis in carne teneat principatum . 
; Post haec autem ipse Euthichem saevissimus in ipso cecidit concilio , sacerdotum vero ceteri post solutum concilium una cum plebe omnium christianorum Deo immensas gratias agentes et maximas laudes imperatoris catholicam et rectam fidem observantibus , valedicentes , abierunt laetantes . 
Igitur , carissimi , illud , quod residuum est de Crisologi vita in medium proferamus et inquiramus , quomodo aut qualiter in tali ortodoxa sede non ex propriis ovibus , sed a subiecta Corneliense ecclesia Ravennenses cives pontificem ordinaverunt . 
Tempore namque illo , postquam defunctus est beatissimus ante nominatus praesul Iohannes , convenerunt universus coetus populi , una cum sacerdotibus , sicut mos est ecclesiae ritu , et elegerunt sibi pastorem . 
Cumque omnes cum eo properantes Romam venerunt ad sanctum papam apostolicae sedis , ut eorum ordinaret electum , ne tali ecclesia viduata esset a pontifice tantis diebus : die vero crastino erant omnes parati , ut cum viro , quem elegerant , sanctis apostolicis praesentaret aspectibus . 
Igitur nocte eadem apparuit ad sanctum Sixtum urbis Romae episcopum per visionem beato apostolo Christi clavigero Petro una cum Apolenare discipulo suo et inter ambo stans beatus Petrus Crisologus , et parum beatus apostolus Petrus gradum figens , dixit ad sanctum papam Sixtum : ; Vide hunc virum , quem elegimus nos , qui stat in medium nostrorum , ipsum consecra non alium . 
; Idcirco expergefactus papa iussit valde introduci diluculo plebem universa et virum , qui ordinandus erat . 
Intuitus est eum diutissime sanctus papa et ait : ; Ite , tollite eum de medio ! 
Hunc non cognosco . 
Nisi adduxeritis mihi , quem ostensus est , alium non ordinabo . 
; At illi coeperunt inquirere inter se mutuo , quae esset huiuscemodi res ; eiectisque omnibus foras , contristati sunt . 
Alia vero die iussit , ut populus cum omnibus clericis maximis et mediocribus et pusillis ante se introducti fuissent ; et cum non vidisset formam viri , quae illi ostensa fuerat , ait : ; Requirite ex vobis , forsitan non omnes venistis , utrum plures estis ? 
; At illi dixerunt : ; Non ex nobis quempiam , invenies , domine papa . 
; ; Ite et egrediemini foras ! 
Nondum electum video . 
; Tertia die denique iterum apparuit ad eundem papam nec vigilans pleniter , nec pleniter dormiens apostolorum principem cum discipulo suo , sicut et prius , et sanctissimus Petrus Crisologus inter se tenentes , dicentem illi : ; Diximus iam tibi , ne super alium manus imponas nisi super hunc virum , quia in illius temporibus Ravennatis ecclesia , ut pinguedo olei Iucernae illuminans , cum ab igne fuerit applicata , ita illius pinguescet et illuminabitur doctrina . 
; Altera die introducuntur omnes , et non invenitur . 
Tunc sanctus papa sedis Romanae dixit ad Corneliensem episcopum , qui in illo tempore cum Ravennensis civibus Romam ierat : ; Introduc omnes sacerdotes et clericos tuos , forte ibi inveniam vir , qui mihi ostensus est . 
; Cui ille cum supplicatione respondit , dicens : ; Non habeo talem virum , nisi unum diaconum , qui praeest omnibus rebus meis , super cuius manus ego servus tuus incumbo . 
Si iubes , ut in medium veniat , deferatur . 
; Cui beatissimus papa : ; Veniat non solum ille , sed et ceteri omnes ; et si videro quem cupio , gratanter suscipio . 
; At ubi ingressi sunt omnes , statim ut vidit sanctus papa virum , quem sibi per visionem ostensum fuerat , conspexit eum ut gemmam fulgentem , et hinc atque illinc per spiritum cognoscens vultum beati apostoli Petri et Apolenaris pontificis , Crisologi Petri dextram sinistramque tenentes . 
Et ut haec omnia sanctus papa conspexit , statim de sede surgens , et obviam illi quasi medium atrium ivit , libenti animo alterutrum se salutaverunt usque ad genua . 
At ubi subtrahere se sanctus Petrus Crisologus papae voluit , beatissimus papa non sinivit . 
Statim coepit fremitum dare populus inter se et maximum clamorem ad caelum . 
Alii dicebant , quia ; neophitum non recipimus . 
Non ex nostro fuit ovile , sed subito invadit cathedram episcopalem quasi latro . 
Tollite , tollite eum de medio ! 
Non recipimus , quia de subiecta ecclesia non licet in maiorem transferre . 
; Alii contra aiebant : ; Iustus est hic homo , non recte dicitis . 
Suscipiamuseum , ut bene nostra sit civitati , quia prudentissimus est et castissimus et doctor bonus omniaque gloria dignus . 
Ex nostra cognatione est , nihil in eum mali sentimus , timore Domini plenus ; sine causa eum perdere vultis . 
; Sanctus vero Sixtus sedis Romanae in tali altercatione populus huc illuc divisus conspiciens , palam omnibus retulit visum , ut superius diximus , quomodo per ammonitionem apostolicam eum consecrari debuisset . 
; Et si istum non vultis patrem , a me recedite et a sancta catholica Romana ecclesia alienate vos omnes . 
; Tunc illi quasi ex una voce coeperunt clamare et dicere : ; Ordinetur , ordinetur ! 
; Conscripserunt celeriter decretum , et perinpositionem manus recepit Spiritum sanctum ordinatusque est in pontificem , cum gloria ad Ravennam sedem reversus est . 
Ex illo iamdie coeperunt eum omnes venerare quasi angelum Dei . 
Aedificavit hic beatissimus fontem in civitate Classis iuxta ecclesiam quae vocatur Petriana , quam Petrus antistes fundavit . 
Qui fons mira magnitudinis , duplicibus muris et altis moenibus structis aritmeticae artis . 
Iterumque fundavit domum infra episcopium Ravennae sedis , quae dicitur Tricoli , eo quod tria cola contineat ; quae haedificianimis ingemosa inferius structa est . 
Fecitque non longe ab eadem domo monasterium sancti Andreae apostoli ; suaque effigies super valvas eiusdem monasterii est inferius tessellis depicta . 
Foris vero parietibus proconnisis marmoribus decoravit ; et in ingressu ianuae extrinsceus super liminare versus metricos continentes ita videlicet : ; Aut lux hic nata est , aut capta hic libera regnat . 
Lux est ante , venit caeli decus unde modernum , Aut privata diem pepererunt tceta nitentem , Inclusumque iubar secluso fulget Olimpo . 
Marmora cum radiis vernantur , cerne , serenis Cunctaque sidereo percussa in murice saxa . 
Auctoris pretio splendescunt munera Petri . 
Huic honor , huic meritum tribuit , sic comere parva , Ut valeant spatiis anplum superare coactis . 
Nil modicum Christo est . 
Artas bene possidet aedes , Cuius in humano consistunt pectore tenpla . 
Fundamen Petrus , Petrus fundator et aula . 
Quod domus , hoc dominus , quod factum , factor et idem , Muribus atque opere . 
Christus possessor habetur , Qui duo cunsocians mediator reddit et unum . 
Huc veniens fundat pariturus gaudia fletus , Contritam solidans percusso in pectore mentem . 
Ne iaceat , se sternat humo morbosque latentes Ante pedes medici , cura properante , recludat . 
Saepe metus mortis vitae fit causa beatae . 
; Multa condidit volumina et valde sapientissimus fuit . 
Iste una cum Proiecto a beato Cornelio Imolensis ecclesiae una hori in diacones ambo consecrati sunt . 
Post vero divina providentia ambo solium episcopalem tenuerunt : Petrus Ravenna ecclesiam , Proiectus sortitus est Imolensem . 
Postquam hic pontifex ordinatus est , postmodum ab ipso iste alter episcopus ecclesia Corneliense consecratus est temporibus Gallae Placidiae augustae , sicut scriptum reperimus . 
Corpus beati Barbatiani idem Petrus Crisologus cum praedicta augusta aromatibus condiderunt et cum magno honore sepelierunt non longe ad posterulam Ovilionis . 
Consecravitque ecclesiam sancti Iohannis et Barbatiani , quam Baduarius haedificavit . 
Cognovit autem post haec hic beatissimus Petrus per spiritum finem vitae suae . 
Ivit ad Corneliensem ecclesiam , et ingressus infra basilicam beati Cassiani , obtulit munera , id est cratere aureo uno et patera argentea altera et diademata aurea magna preciosissimis gemmis ornata . 
Haec omnia a sancti Cassiani corpore imbuit positaque super aram illius ecclesiae . 
Et stans super cripidinem iuxta altare , expansis manibus benedixit cunctam plebem , sacerdotes et populos ; oravit dicens : ; Tu dedisti , domine Deus , animam in corpore isto ; tu iterum misericors suscipe eam , quia tua sum criatura . 
Non occurrat mihi iniquissimus diabolus , sed angelus tuus sanctus suscipiat eam et collocare iubeas in sinibus patriarcharum , ubi lux permanet et gaudium immensum est . 
Et nunc , Domine , te confiteor labiis et corde ; tu , qui cuncta patrasti ex nihilo , qui solus nosti prisca , praesentia et futura , da populo huic cor docibile , ut timeant te et agnoscant , qui tu es Deus in caelo sursum et in terra deorsum , qui per sanctum Filium tuum totius generis humani salutem recuperasti , in quem credimus Deum et dominum angelorum , qui es benedictus in secula seculorum . 
Mitte illis , domine Deus , verum pastorem , qui tuas congreget oves , non disperdendum , sed ad caulas ecclesiae congregandum . 
Non sopiat ut mercenarius , non sit ut alienis ovis custos , sed verus pastor , qui oves cum agnis commissis inmaculatas tuo aspectu repraesentet ; ne ille ferox immanissimus lupus , qui praedam rapere quaerit , a te pastoris corda excitata rapida voluptas depellat , vellera fidelium ovium non diripiat , nec sancta ecclesia vocis balatibus gemat . 
Tu , bonus pastor , pastorem tribue huic populo : mitem pastorem , non percussorem , sed nutritorem , non ut allidat , sed defendat , non spernentem , sed revocantem , non raptorem , sed largitorem , non ut laceret , sed conpescat , non cupidum , sed tributorem , non elatum , sed humilem , non saevum , sed blandum . 
Custodi eos - populus tuus est - et oves manuum tuarum , qui es benedictus in secula . 
; Ad lugendum populum ait : ; Filii carissimi , audite me . 
Ego vado et ingredior viam universae terrae , ubi constituta est domus omnis viventis . 
Nunc , filii , confortamini et estote viri prudentes . 
Dabit vobis dominus Deus pastorem et rectorem , sicut scriptum est : ; Non repellit Dominus plebem suam in finem et hereditatem suam non derelinquit . 
; Ipsum audite : ille docebit vos , ille vos per amoena pascua ducet , ille sui verbi pabulo vos reficiet ; ipsum audite , non cunturbemini ! 
Et vos viscera mea non contra eum in tumore cordis elevetis : non cum tumultu et iurgio pastorem eligatis , non patrem huius patriae pro pecunia hanc optineant sedem , sed hoc diligite , quem Dominus elegerit . 
Estote perfecti filii . 
Ab omni herese servate vos , cavete ab Arriana dogmata , sanctam et incontaminatam catholicam fidem tenete ! 
Corpora vestra servate absque pollutione , quia templa Dei aestimata sunt . 
Haec custodite et agite , ut mereatis vos cum vestro pastore in universorum placitorum caelesti Domino viam parare . 
Praeceptas eius satis custodite ! 
Obedite ei , ut ille pro vobis oret , quia omnipotens Deus non vult hilarem , sed cor contritum suscipit et humiliatum spiritum . 
Sit benedictio domini Dei omnipotentis super vos et super filios vestros , in generatione et progenie , nunc et semper et in secula seculorum . 
; Cumque omnes respondissent ; Amen , ; conversus ad aram beati Cassiani ait : ; Deprecor te , beate Cassiane , intercede pro me ! 
Tuae domui quasi vernaculus fui , a Cornelio istius sedis in hanc ecclesiam gremio nutritus . 
Iterum a te reversus , animam nunc Deo omnipotenti trado , corpus autem meum tibi commendo . 
; Hac et huius similia , dum diceret , quasi qui eructuans , ovans et exultans , flentibus cunctis qui aderant , reddidit spiritum Non . 
Decembris . 
Caementarii vero post sedem ipsius ecclesiae paraverunt celeriter sepulcrum in loco ubi ipse praecepit , et ibidem sanctum corpus receptum est ; permanet usque in hunc diem . 
- De Sancto Aureliano XXII Aurelianus XXII , insignem virum , aetate iuvenis , senior sensu et omni elegantior gratia , ab omni opere malo suspensus , mitis in populo , in ovibus mansuetus . 
Auxit iste supra fundamentum domui , quam beatissimus Petrus fundavit , iam dicta Tricolli , sed nec ipse eam cunplens . 
Et ut sciatis , o dilectissimi , maxima gravamina meam super inposuistis cervicem . 
De hoc denique viro nihil potui aliqua facta reperire , nisi tantum res , quam detinet Ursiana ecclesia territorio Comacliense in loco qui dicitur Ignis et Baias , - id est ydolorum nomina - non longe ubi ecclesia beatae Mariae in Pado vetere sita est , ipse adquisivit . 
Et ipsius temporibus praedictum haedificatum est monasterium . 
Sed propter vestram orationem , ne istius historiam brevem appareat , quid valet humanus sensus ex caeli auxilio , scientia nostra , vos horantes , inspirante Domino , sine qualibet trepidatione narremus . 
Ut ille plasmator et amator hominum , qui spiraculum vitae tribuit et spiritum in visceribus nostris confirmavit , sensus et argumenta et corda docilia dedit et suam dilexit facturam , augeat nobis talem intellectum , ut nos vestra possimus postulationem implere , et vos suscipiatis , ut magis cum desiderio legatis et amore , quam cum fastidio vel negligentia hunc replicetis volumen . 
Sed ego protinus infirmus ex corporis parte vix hodie explere queo ; tamen in quantum valeo , Creatore omnium adiuvante , incipiamus . 
Nolite facere , sicut esterno fecistis die . 
Satis me inpulit vestrum eloquium . 
Videte , ne multum gravetis me , quia iuxta Salamonis verba : ; Qui vehementer premit ubera , excutit sanguinem , ; sic de me vestram consideret prudentiam . 
Hoc cogitate : non meum , sed omnipotentis donum est . 
Oh miser ego , qui sic duris quaestionibus cotidie a vobis flagellor ! 
Non ita facite ! 
Tamen si vultis me plus sermonibus cumfringere , ut coactus hunc Pontificalem citius expleam et vestris manibus tradam , considerate prius vestram fragilitatem et postmodum meam cognoscite . 
Hodie denique sex gero lustra , duobus insuper annis et bis quinos menses , ex quo lumen recepi , de vulva matris meae egressus : nunquam tanta flagella passus sum , nunquam sic cohartatus , quomodo esterno a vobis fui die . 
Et si tanta etiam delectatio est vobis , me caedere et ac auriculis huc illuc attractare et manibus post terga religatis vinctum ducere , insuper dorsum pectusque flagellare et meis scapulis plagis superinponere , consentiam , facite quod vultis ! 
Et post haec omnia sinite me et a me cessate , patientiam tribuite et alienate vos a me ; et quantum de pontificibus vita scriptum est , retintete . 
Nihil a me amplius audietis . 
Sed istius vitam Aureliani expleam et postea sileam . 
Aliud quid mihi plus , nisi sola patientia ? 
Quid prodest ? 
Quid me arguitis ? 
Nisi Dominus mihi dederit linguam heruditionis , quomodo illi placet , de me fiat . 
Per Ezechielem intonans ait : ; Linguam tuam adhaerescere faciam palato tuo , et eris mutus . 
; Et ad Moisem : ; Quis fecit hos hominis ? 
Nonne ego ? 
; Et David filius : ; Omnis sapientia a domino Deo est . 
; Et Daniel : ; Ipsius regnum et sapientia et fortitudo . 
; Ecce vos quare saevistis ? 
Quantum permittet mihi ille opifex , qui me ex luto suis finxit manibus , tantum loquor ; non aliter possum . 
Haec omnia vobis iusinuavi : vos condita mente tenete . 
Scire igitur vos volo , quia veniet tempus , si hunc Pontificalem propter vestram lacerationem relinquero , cum legeritis et dimidium usque huc inveneritis , recordabitis postea cum gemitu ea , quae a me vobis dicta sunt : sed rem nihil proderit . 
Et si volueritis me postmodum postulare , ut expleam , non exaudiam . 
Ego desidero , ut per Dei omnipotentis dispensationem labor meus ad effectum perveniat : vos pro nimia celeritate vultis , ut relinquam . 
Non facio . 
Quia memini verba , dilectissimi , eo quod in vita beati Iohannis vestrorum debitor me esse professus sum , et callide fugiens vestris coram flammantiis luminibus occultavi , et quia statim invenistis me , occultare me non possum ; et si mea ignoratis debita , postquam me coegistis , antequam examinetis , verissime manifestem . 
Debitor sum vobis hanc quaestionem de fluvio Etham . 
Scriptum est enim : ; Tu irrupisti fontes et torrentes , tu siccasti fluvium Etham . 
; Ecce debitum meum . 
Sed quare siccavit fluvium Etham , videamus . 
Audite per prophetam dicentem : ; Ecce ego feci novam , ; dicit Dominus , ; in deserto viam et in aquoso flumina . 
; Et si Dominusomnia flumina , etiam et maria fecit , cur ergo solus Etham fluvius siccavit , dicente propheta : ; Tu irrupisti fontes et torrentes , tu siccasti fluvium Etham ; ? 
Denique allegorice intelligi volunt alii fluvius Etham , stirpem Esau , eo quod non propagavit sobolem ut filii Iacob , dicentem Ysaac patrem eorum ad Iacob : ; Crescas in mille milia et multipliceris ut arena maris et astra caeli et velut pulverem terrae , germines ut erbas virentes , dilataberis ad orientem et occidentem et ad septentrionem et meridiem ; ; ad Esau autem : ; Quid tibi faciam , fili mi ? 
quia dominum tuum illum constitui . 
Vives gladio et fratri tuo servies . 
; Sed tamen quaerendum nobis est valde istorialiter , qualis iste Etham fluvius fuit . 
Legimus in Exodo , quando transducti suntfilii Israhel per mare rubrum , non post multos dies ; venerunt in locum qui dicitur Mara . 
; Ibi enim aquae amari satis erant ; Mara vero ; amara ; interpretatur . 
Pro nimia autem amaritudine non ex ea populus potabat , sed arefacti a siti invenerunt flumen Etham et hausta aqua biberunt , corporaque eorum in tumore versa sunt . 
Aquae Etham fluvii , aiunt quidam , non solum amarae erant , sed etiam bibentes in tumorem vertebantur , et disrumpebantur viscera eorum . 
Tunc vociferati sunt contra Moisem , et Moises cum ipsis ad Dominum : et siccavit Dominus fluvium Etham . 
Potest et aliud intelligi . 
Etham fluvius intelligitur diabolus , qui verum venenum , et in superbia tumida colla extollit . 
Ipse sagitta plena tossica succis contra servos Dei semper sagittat , stimulis b incontinentiae . 
Sed veniens per virginem Christus verbum , siccavit fluvium Etham , hoc est religavit diabolum , principem mortis , restauravit mundum et misertus est humano generi . 
Et si Deus hominem fecit , secundum quod legimus , et mundus totus fabricatus est solus , cur ergo necesse fuit homini subvenire et mundum iterum restaurare ? 
Primus ex limo terrae fecit hominem in carnem et dedit illi spiraculum , post multa tempora regeneravit per gratiam . 
Numquit non potuit Deus homini educere de laqueo mortis , nisi sumpsisset virgineam carnem ? 
Potuit , et sine dubio , credo , potuit . 
Et cur non fecit ? 
Superius iam audistis : ; Quis cognovit sensus Domini , aut quis consiliarius eius fuit ? 
; Sed in quantum valeo , dicam veraciter cum magno timore : Erat homo ex terra terrenus , carnalem positus in paradiso , subiectasub eo omnia , et princeps omni creaturae . 
Videns spiritalis diabolus tantas divitias ei traditas , tumidus superbia accensus furore , acsi diceret : ; Ex caelo proiectus sum , dignitatem perdidi angelicam et , quamvis spiritalis sum , amissus caelestia externa delectamenta , nihil habeo . 
Iste modo statim ut creatus est , omnia bona tradita illi sunt , insuper gaudia paradisi . 
Ego quid faciam ? 
; Hac invidia , carissimi , cotidie diabolus contra prothoplastum inardescebat . 
Igitur , excogitata malitia , ingressus est in serpentis beluino gutture et per gulam suasit hominem , et postquam spernit praeceptum Adam , omnia se cum perdidit ; et diabolus non solum exultavit , sed etiam delusit . 
Ecce transgressione mortis in Adam , si cunsideretis prudentiam magnam , coram vobis quae apposita est , quaestionem ; sed iuvante Domino solviturus ero . 
Vicerat diabolus filium terrae virginis , necesse erat , ut a filio vinceretur Mariae virginis . 
Ex limo et substantia terrae factus est homo carnalis terrenus : ex verbo Dei et virgineo utero factus est homo carnalis et spiritualis . 
Temptaverat diabolus terrenus et seduxit : temptavit caelestem , et confusus abscessit . 
Ideo necesse erat , ut , qui filium virginis vicerat , a filio virginis vinceretur , ut virgo iterum repararet , quem ante per Deum generaverat virgo . 
Quare non per angelos aut per aliquam caeli militiam , sed per semetipsum principem daemonum prostravit ? 
Diabolus non spiritualis formam inspexit in Adam , sed carnalis ; ideo Christus carnalis se permisit temptare , ut non callidus diceret seductor : ; alia forma habuit Adam , alia Christus . 
; Videns forma Christi , cogitavit Adae : aequalis forma , sed non aequalis virtute . 
Hominis Christus forma , sed deifica virtus . 
In multis possimus reperire locis in Sancta Scriptura , ubi Adam peccavit , Christus recuperavit : Adam per gulam peccavit , Christus per abstinentiam diabolum superavit . 
Adam de virgine terra , Christus de virgine Maria . 
Terra dicta est a pedibus terendo , Maria interpretatur domina ; , sive stella maris ; , sive illuminatrix ; ; et si forte alio modo Maria produxeris , i breviaveris , Maria dixeris , plenitudo intelligitur . 
Adam suasus per mulierem , Christus restaurans ecclesia natus de muliere . 
Adam deceptus per lignum , Christus restauravit mundum per lignum . 
Adam proiectus de paradiso , Christus in cruce latronem introducit in paradisum . 
Adam proiectus in inferno , Christus retrahens eum de inferno . 
Ecce inter utrumque qualis similitudo ! 
Homo semetipsum perdidit , et Filius Dei omnes liberavit , qui est benedictus in secula . 
Vir autem iste Aurelianus post pauca annorum curricula defunctus est in pace Kal . 
Iunii . 
Observans beati Petri Crisologi praecepta , non declinavit ex ea . 
Aedificia vero domui incunsummata reliquid . 
Sepultus est in ecclesia apostolorum iuxta anbonem , non longe a tumulo ubi beatus requiescit Neon , antequem a nobis Neonis corpus ad sedem translatum fuisset . 
- De Sancto Ecclesio XXIII Ecclesius XXIII , sanctus vas , aequalis statura , nec longam attulit , nec brevem avertit . 
Planum capillis habens caput irsutumque supercilium , modica canities decorusque forma . 
Ipsius temporibus ecclesia beati Vitalis martiris a Iuliano argentario una cum ipso praesule fundata est . 
Et hic pontifex in sua proprietatis iura haedificavit ecclesia sanctae et semper virginis intemeratae Mariae , quam cernitis , mira magnitudine , cameram tribunalis et frontem ex auro ornatam , et in ipsa tribunali camera effigies sanctae Dei genitricis , cui simile nunquam potuit humanus oculus cunspicere . 
Quis vir ille ausus est diutissime intuere imaginem illam , continentem ita versus metricos sub suis pedibus [ inveniet ] , videlicet : ; Virginis aula micat , Christum quae cepit ab astris , Nuncius e caelis angelus ante fuit . 
Misterium ! 
Verbi genitrix et virgo perennis Auctorisque sui facta parens Domini . 
Vera magi , claudi , caeci , mors , vita fatentur . 
Culmina sacra Deo dedicat Ecclesius . 
; Incoatio vero haedificationis ecclesiae parata est ab Iuliano , postquam reversus est praedictus Eeclesius pontifex cum Iohanne papa Romam de Constantinopoli cum ceteris episcopis , missi a rege Theoderico in legationem , sicut superius audistis . 
Aedificavit Tricollem , sed incunsummatam reliquit . 
Heu vobis gregibus , quales erant pastores ! 
quantum mutati isti ab illis ! 
Vera lucerna in ecclesia fuerunt , quorum lumen lucernae cotidie fulgebat his qui in domo Dei erant , sicut dicit Dominus : ; Lucerna corporis tui est oculus tuus , si oculus tuus simplex fuerit , totum corpus tuum lucidum erit ; et aliter , si oculus tuus ; nequam fuerit , totum corpus tuum tenebrosum erit . 
; Sufficiant ista hodie , ut , isto amoto , alium pontificem introducamus . 
Sed , sicut superius dixi , in tenpore istius ecclesia beati Vitalis martiris a Iuliano argentario cunstructa est . 
Nulla in Italia ecclesia similis est in aedificiis et in mechanicis operibus . 
Expensas vero in praedicti martiris Vitalis ecclesia , sicut in elogie sancta recordationis memoriae Iuliani fundatoris invenimus , milia aureorum expensi sunt solidorum . 
Igitur iste beatissimus obiit , sepultus est in ecclesia beati Vitalis martiris , infra monasterium sancti Nazarii ante altarium , in medio loco iuxta corpus hinc beati Ursicini antistitis et inde beati Victoris , in medio autem iste . 
Contigit eo tempore , cum inter beatum Ecclesium pontificem et sacerdotes de singulis rebus ecclesiae contentio adcrevisset , ierunt ad sanctum papam Felicem urbis Romae , ut inter eos iusta moderamina sanciret . 
Quem accersitum Ravennatem , pontificem cum clero universo , mox inter eos decrevit , statuit atque firmavit continentem ita : Litera Felicis papae . 
; Felix episcopus urbis Romae . 
Laudanda est decessorum nostrorum solicitudo de pace et quiete ecclesiastica . 
Constitutum , quia pastor advigilantia continere debet intemptiones , aut dampnat , aut corrigit : oportet in hunc ipsum tramitem nobis ambulantibus similia cum eis conspici ; quia quorum per Dei misericordiam loca gerimus , ipsorum sequi nos decet exenpla . 
Ex invidia sacerdotes ecclesiae Ravennatis talia contigerunt , quae omnium catholicorum animas cuntristasse noscuntur , altercationes , seditiones , pravitates , quae omnem disciplinam ecclesiasticam disrumpere niterentur . 
Ista nos iterum , verum Dei timorem ante oculos habentes , ut nec illicitis audaciam demus excessibus et non abiniciamus , ... per cunstitutum nostrum ordinare , quod iustum est , secundum Salomonem dicentem : ; Non dares transitum aquae . 
; Ergo recensentes capitulis a fratre [ nostro ] Ecclesio et a presbiteris et diaconibus et clero et notariis ecclesiae Ravennatis nobis oblatis , praesentibus fratre et sacerdote nostro Ecclesio et eius clericis inferius designatis , quae rationi vidimus convenire , censemus : Eos clericatus officium debere suscipere , quorum vitam et cunversationem sacrorum canonum non possit inpugnare auctoritatis . 
Clericos vero , secundum sanctorum patrum regulas , volentes duntaxat et denunciantes , quantum ad presbiteros et diaconos pertinet , ; statutis iubemus tenporibus solempniter promoveri . 
De vero Ravennatum et Classicanum ecclesia antiqua consuetudo servetur . 
Clerici vero vel monaci ad indebitum optinendum ordinem vel locum potentium patrocinia non requirant , per quae aut non faciendo ingratus , aut faciendo iniustus videatur episcopus . 
Quartam patrimonii Ravennensis ecclesia , hoc est tria milia solidorum , solitis erogationibus clericis omnibus vel quibus erogari est solitum conpleatur . 
Si quid tamen ex pensionibus vel hereditatibus crescere , Domino nostro volente , contigerit , eodem Domino mediante , etiam quartae portionis proficiat ; sic tamen , ut , brevibus ordinatis , quod singulis distribuitur latere non possit , secundum merita , secundum loca , quia omnia Deus secundum iustitiam et mensuram cunstituit . 
Ita ut unusquisque extra necessitatem infirmitatis aut causam idoneam altari omnia in suo officio vigilanter observet . 
Excepta vero praediorum , sive accessiones propter rei familiaris expensas , vel exenia , quae diversis offerantur , et cunvivia , quae ei exibere , vel pro loci sui [ honore ] , vel merito , vel pro advenientium susceptione , necesse est , episcopo cunstituimus debere proficere . 
Nullam cuniurationem , nullum cunventiculum , quod vel apud laicos esse nun potest inpunitum , in ecclesia Dei ullus facere temptet ex clero . 
Nam sicut non optamus nec superna misericordia patiatur ammitti , si quis temptaverit , sentiat auctoritatem canonum et ecclesiasticam disciplinam , secundum apostulum dicenteni : Excedentes in cunspectu omnium corrige , ut residui timorem habeant . 
; Mereantur boni studii laudem , qui in operibus Dei vigilant ; sentiant affectum proprii sacerdotis , qui per obedientiam suam videntur ornare propositum ; glorientur de sui amore pontificis , qui in suis officiis ab operibus Deo placitis cum eius obsequiis non desistunt , sicut divina loquuntur eloquia : ; Dignus est operarius mercedem suam . 
; Ad patrimonium vero ecclesiae ex eorum episcopi iudicio ... ex clero personae electae cum solatiis , quae pro notitia deputaverit episcopus , sub idonea fideiussione mittantur , quorum fides fuerit et industria cunprobata , ut et alimonia pauperorum fraudem non patiatur et quantitas patrimonii ecelesiae latere non possit , et unusquisque clericus sub timore Dei et proprii sacerdotis de his , quae sibi commissa fuerint , exponat fideliter rationes . 
Illud vero , quod omnino ac religioso debet execrari proposito , nos nec oportebat loqui nec verbis exponere . 
Pervenit ad nos , aliquos de clero spectaculum interesse , quae res ita crudelis est , ut animas catholicorum pro sua execratione cunturbet , uti quos in domo Dei divina eloquia recitantes audiunt , eosdem cuntra mandata in spectaculis aspiciant cunvenire . 
In his disciplina cunfunditur , divina praecepta calcantur . 
Unde obortet episcopum et de hoc parate sollicitudinem gerere , ut , si non faciunt , faciant in futuro , et si faciunt , iuxta disciplinam , ecclesiastica corrigantur . 
Si quis vero de clero praedia urbana vel rustica ad ecclesiam pertinentia detinet , eisdem libellis sub iusta pensionis aestimatione factis statuimus collocandam , hac ratione , ut exinde quod in commodis suis solent accipere , ipsi retineant , quod superest ecclesiasticis inferant compendiis profuturum . 
Circa praedia urbana vel rustica ceteraque mobilia pro anima sua mercede a fidelibus nominatim diversi basilicis derelicta , vetus consuetudo servetur . 
Notarii vero iuxta ordinem matriculae , primicerii , secunderii , tertius , quartus , quintus , sextus et septimus , suo periculo in cunspectu presbiterum et diaconorum documenta ecclesiastica sub fidelium brevium discriptione suscipiant , ut , quotiens exigerit causa , fideliter proferantur , cuntradant atque recipiant . 
Omnia tamen cum iussione et cum ordinatione episcopi sui eosdem iubemus efficere . 
Ideo enim universa describenda sunt ecclesiastica documenta , ne ullo modo aut suscepta pereant , aut tempore , quo sunt necessaria utilitatibus ecclesiasticis , exiberi non possint . 
Qui tamen notarii in officio suo observantes strenue , cunsequantur sine inminutione commoda sibi vel prioribus suis antiquitiis deputata . 
Ipsi etiam , sicut exigit ratio et antiquitas ordinavit , libellos et securitate totius patrimonii ecclesiasti , quorum interest , subscriptas episcopi manu cuntradant . 
Quibiiscunque vero secularis cunversationis hominibus nullam necessitatem rei familiaris tolerantibus , ecclesiastici iuris praedia vel urbana vel rustica data sint , episcopi sollicitudine , per eos quibus iusserit clericos ad dominium revocet ecclesiae , nec deinceps , praeter causam superius cumprehensam , dare praesumat . 
Mastalo vero archidiaconus ecclesia Ravennatis commoda eidem loco iuxta antiquam cunsuetudinem deputata sine imminutione percipiat , sicut eos , qui ante eum fuerunt , claruerit cunsecutos . 
Monasteria vero virorum sive ancillarum Dei ab episcopo ordinentur , ut omnibus ratio , iustitia , pax et disciplina servetur . 
A nobis haec loci nostri exigit ratio non taceri : fratri nostro Ecclesio ea imminet custodire , quia pacem generat cum canonibus servata iustitia . 
De iustitia caritas procedit , per quam Deum videmus et per cuius gratiam haec possimus praecepta servare . 
In nullo ergo esse cunvenit negligentes , sed vigilantes ad omnia , ut talentum , quod nobis est creditum , cum boni operis augmento ipsi omnium bonorum datori reddamus . 
Recognovimus Celius . 
Felix episcopus ecclesiae catolicae urbis Romae huic cunstituto inter partes subscripsi . 
Nomina presbiterorum , diaconorum vel clericorum Ravennatis ecclesiae , qui Roma venerunt cum episcopo : Patricius presbiter . 
Stephanus presbiter . 
Constantinus presbiter . 
Servandus presbiter . 
Honorius presbiter . 
Exuperantius presbiter . 
Clemens diaconus . 
Ursus diaconus . 
Felicissimus diaconus . 
Vigilius diaconus . 
Neom diaconus . 
Iohannes diaconus . 
Stephanus diaconus . 
Geroneius subdiaconus . 
Honorius subdiaconus Petrus subdiaconus . 
Vitalis subdiaconus . 
Iulianus acolitus . 
Faustinus acolitus . 
Romanus acolitus . 
Severinus acolitus . 
Andreas acolitus . 
Petrus lector . 
Marcus lector . 
Asterius lector . 
Petrus alter lector . 
Andreas lector . 
Marinus defensor . 
Maiorianus notarius defensor . 
Hermolaus primocerius defensor . 
Honorius cantor . 
Tranquillus cantor . 
Antonius cantor . 
Melitus cantor . 
Nomina presbiterorum , diaconorum , qui Romam venerunt cum Victore presbitero et Mastalone diacono : Laurentius presbiter . 
Rusticus prcsbiter . 
Victor presbiter . 
Tomas presbiter . 
Mastalus diaconus . 
Magnus diaconus . 
Paulus diaconus . 
Agnellus diaconus . 
Maurus subdiaconus . 
Stephanus acolitus . 
Vincemalus acolitus . 
Vindemius acolitus . 
Colos acolitus . 
Cassianus acolitus . 
Laurentius acolitus . 
Stephanus acolitus . 
Tomas lector . 
Laurentius lector . 
Florus lector . 
Reparatus lector . 
Luminosus lector . 
Calunnios lector . 
Ysaac lector . 
Laurentius orrearius . 
Petrus decanus . 
Stephanus decanus . 
; Resipuit autem beatus post haec Ecclesius et sic fuit cum ovibus velut pater cum filiis ; et largivit omnia clericis suis , ut correptus fuit a Romano pontifice , immo et anplius largus factus est , et post haec rexit ecclesiam suam in pace et nullum verbum murmurationis nisi laudes a suis audivit clericis . 
Et haec statuta permansit suis posteris multis temporibus . 
Sepultus est , ut diximus , in ecclesia sancti Vitalis . 
Et in atrio ipsius frontis aulae versos metricos iussit tessellis argenteis scribere continentis ita : ; Ardua consurgunt venerando culmine templa Nomine Vitalis sanctificata Deo . 
Gervasiusque tenet simul hanc Prothasius arcem , Quos genus atque fides templaque cunsotiant . 
His genitor natis fugiens cuntagia mundi Exemplum fidei martiriique fuit . 
Tradidit hanc primus Iuliano Ecclesius arcem , Qui sibi commissum mire perfecit opus . 
Hoc quoque perpetua mandavit lege tenendum , His nulli liceat condere menbra locis . 
Sed quae pontificum constant monumenta priorum , Fas ibi sit tantum ponere , seu similes . 
- De Sancto Ursicino XXIV Ursicinus XXIIII , humilis vir , rubicundam habens faciem oculosque grandes , procer statura , tenui corpore , sanctus de opere sancto . 
Haedificator Tricolii , sed non explevit . 
Denique istius pontificis temporibus defunctus est Athalaricus rex Ravennae Nonas Octubris , et alia die elevatus est Deodatus , et deposuit Malasintha regina de regno , et misit eam Deodatus in exilium in Vulsenis pridie Kalendas Maias . 
Et , ut aiunt quidam , domum , ubi haedificatum est monasterium sancti Petri qui vocatur Orfanumtrofium , ipsa aedificare iussit propria iura . 
Non post multos dies ivit rex Deodatus Romam , et revertente occisus est a Gothis miliario de Ravenna mense Decenbris . 
Et in mense Madio ipso anno ingressus est Belisarius patricius in civitate Classis , et ingressus est Ravennam . 
Dehinc reversus ad Siciliam , depopulavit eam . 
Defuncta est Theodora augusta Constantinopolim die mense Iulio . 
Et ingressus est Narsis chartularius Ravennam cum exercitu magno in praedicto mense , feria ; et pugnavit cum Tutilano rege , et mortuus est , et multitudo exercitus eius ceciderunt gladio , et reliqui vulnerati abierunt . 
Et levaverunt super se Gothi regem nomine Teia in Ticino , et fuit modica quies . 
Sufficiat nunc ista hodie , tempus est iam , ut in aede revertamur et vitam pontificis expleamus , et quod residuum fuerit , cumotia fuerit , constanter enarremus . 
Iussitque et ammonuit hic sanctus vir , ut ecclesiam beati Apolonaris ab Iuliano argentario fundata et consummata fuisset . 
Qui iussa mox adinplens , Deo volente , structa ab eo sancto est viro . 
In Italiae partibus lapidibus preciosis nullam ecclesiam similis ista , eo quod in nocte ut in die pene candescunt . 
Igitur iste sanctus vir cotidie sacrum agni corpus super aram dominicam manibus discerpebat et peccata populi lacrimas expiabat . 
Sed quia hodie in domum meam vestra nobilitate voluistis declinare , quid faciam , cum sim custos pauperie domus et indigens sum victus ? 
Non mea mensa talis est neque cordis cellarium , ut possit corpora vestra reficere . 
Sed tamen pinguissimum habeo agnum , cuius comestum corpus nunquam minuit , sed senper integer permanet . 
Turpe est enim , ut , postquam aditum monasterii mei , domus beati Bartolomei , intrastis , quod non ex ipso apostolo benedictionem percipiatis et ieiuni redeatis . 
Deferantur quatuor pedes , et ponite mensam desuper . 
Quatuor stabiles pedes quatuor euangelistae sunt , qui totum quadratum suis praedicationibus cuntinent mundum ; mensa vero desuper est sancta ara , id est crux , ubi occubuit Christus et oblatus est hostia Patri pro salute mundi . 
Sicut quatuor pedes , ita quatuor cornua mensae . 
Discubuistis ? 
Comedite panem . 
Ipse panis hic appositus est , qui dixit : ; Ego sum panis , panis vivus , qui de caelo descendi . 
; Vescimini non carnales cibos , sed caelestes , non terrenum panem , sed angelicum . 
Ille panis , de quo David cantabat : ; Panem caeli dedit eis , panem angelorum manducavit homo . 
; Quomodo angeli comedent , qui incorporei sunt ? 
nunquid carne induti sunt ? 
Non comedent morsibus , sed de plenitudine Divinitatis satiantur , quae est panis vivus in secula seculorum . 
Veniat hic agnus super discum positus , involutus , sicut positus fuit in sancto sepulcro , ad ignem applicatus , sed non conbustus . 
Idem ad inferos descendit , extinxit gehennae flammas , destruxit mortem , occisit leonem , cunfregit tartara , abstulit iustos , contrivit aereas portas et vectes adamantinos deiecit , iuxta illud propheta : ; Ero mors tua , o mors , ero morsus tuus , o inferne . 
; Resurrexit de sepulcro , nobis reliquid carnem suam ; ambulans super pennas ventorum , calcabit capita nubium , receptus est in caelis , sedit ad dexteram Patris . 
Ipsa ex carne comedite inmaculato agno . 
Si comederitis eius carnem et biberitis eius sanguinem , in eo manebitis , et ipse in vobis , sicut ait : ; Qui manducat carnem meam et bibit sanguinem meum , in me manet , et ego in eum . 
; Nonquid non lex , quae per Moisem data est , praecepit , ut nullus animalis sanguis comestus sit , quia ipsius anima est ? 
Praecepit , et vere praecepit . 
Sed hic agnus nihil communis , nihil terrenus , sed ipse solus , solus inmaculatus , solus de solo , verus de vero , qui sua non habet [ peccata ] , nostra tollit . 
Sic et Hebreorum populus , quando egressus est de Aegipto , postes sanguinem agni linierunt , ut percutienti angelo non esset interemptus , et ubi non erat cruor sanguinis agni , percussa est domus , quia Dominus transiens per mediam Aegiptum divisit electos a reprobis . 
Ecce carnem quam cotidie comedimus agni , et nihil minuit , immo magis crescit et se comedentibus vitam largitur aeternam . 
Nunc post cibum subsequatur potus . 
Bibite lucidissimum vinum ex ea vite , qui dixit : ; Ego sum vitis vera , et pater meus agricola est . 
; Hoc vinum veniat cum canticis et organis , cum citharis et choris , cantibus et psalteriis , cornis et cinbalis et sinphoniis , cum honore magno et honestate multa , quia dignum est . 
Cantica ista laudatio spiritualis , organa vero fauces nostra sunt , cithara autem pectus humanum , quod cotidie coram Deo percutimus , quia , sicut cordis cithara , ita pectora nostra cordis pulso percutimus ; chorus vero sacerdotum acies demonstrantur , tuba autem vox nostra est , quia in ipsa laudes reddimus Patri ; psalterium a psalmorum cantu , qui totam Trinitatem et unitatem inseparabilem tenet figuram ; cinbala vero et sinphonia , vox psallentium in choro in magno sonitu per quam tota ecclesia lectiones cuncrepant , die noctuque Deo invocare non cessant . 
Hac in suis temporibus beatus iste Ursicinus peragens , iussu divino separatus est ipsius a corpore anima , ivit corpus in propria . 
Sepultusque est in basilica beati Vitalis martiris ante altarium sancti Nazarii . 
- De Sancto Victore XXV Victor Victor quid est ? 
Ex optatione parentum sibi divinitus fuerat cognomen , ex suo proprio vero actu agnomen , eo quod castra diaboli orando ieiunandoque per multas virtutes saepissime vicit . 
Iste pulcra fuit facie et alacri vultu . 
Haedificator Tricoli , sed non explevit . 
Fecit autem et civorium de argento super altarium sanctae ecclesiae Ursianae , quae a nomine haedificatoris vocatur , miro opere . 
Alii aiunt , una cum plebe , et alii dicunt , quod temporibus Iustiniani orthodoxi senioris imperator per suggestionem sibi postulasset , quod tale opus facere voluisset , ut auxilium praeberet . 
Qui misericordia motus omnem censum istius Italiae in ipso anno beato Victori largivit . 
Quem cum accepisset , cunstruxit , ut cernitis , opus , quod dehinc , sublato ligneo vetusto , centies viginti librarum argenti iusto pondere structum est . 
Et super arcos civorii versus conscripti hii sunt : ; Hoc votum Christo solvit cum plebe sacerdos Victor , qui populis auxit amore fidem . 
Pontifici Christo solventi vota ministrat Aligerum cingens haec loca sancta manus . 
Egregium miratur opus sublata vetustas , Quae melior cultu nobiliore redit . 
Catholicae legis venit . 
. 
si quis amator , Mox reparatus abit corpore , Christe , tuo . 
; Reliquo vero , quod remansit , diversa vascula ad mensam pontificis extruxit , de quibus ex parte aliqua permanent usque in praesentem diem . 
Fecitque endothim super sancta ecclesia altarium Ursianae ex auro puro cum staminibus siricis , ponderosa nimis , mediam habens coccam ; et inter quinque imagines suam ibi decernimus , et subtus figuratos pedes Salvatoris graphia contexta est purpurata : ; Victor episcopus , Dei famulus , hunc ornatum ob diem resurrectionis domini nostri Iesu Christi anno v . 
ordinationis suae obtulit . 
; Refecitque balneum iuxta domui ecclesiae , haerens parietibus muri episcopii , ubi residebat , quod usque hodie mirifice lavat , et preciosissimis marmoribus pariete iunxit , et diversas figuras tessellis aureis variasque composuit , et tabulam descriptam literis aureis tessellatis , in qua laboriose legere curavimus , et ita hos exametros catalecticos versos in eadem conscriptos invenimus : ; Victor , apostolica tutus virtute sacerdos , Balnea parva prius prisco vetusta labore Deponens , miraque tamen novitate refecit , Pulcrior ut cultus maiorque resurgat ab imo . 
Hoc quoque perpetuo decrevit more tenendum , Ut biduo gratis clerus lavet ipsius urbis , Tertia cui cessa est et feria sexta lavandi . 
; Modicum tempus regit ecclesiam suam , sed in quanto sedem tenuit , ex eius laboribus magnis labor apparet . 
Fontem vero tetragonum , quem beatissimus Petrus Grisologus haedificavit in civitate Classis iuxta ecclesiam Petrianam , iste ornavit , et in medio cameris , parte virorum , subtus arcum orbita modica , in qua usque hodie continetur ita : ; Salvo domno ; ; ex alia vero parte mulierum aliam orbitella , ut supra , ex auratis literis invicem ex parte se respicientes a legentibus invenitur sic : ; Papa Victore . 
; Haec , ut dixi , valde cumptitavit ; sed nunc a malignis hominibus destruitur , quia in tantum coartat diabolus corda eorum , ut templum Dei , quod a sanctis sacerdotibus et fidelissimis cristianis cunstructum est , a falsis cristianis destruatur . 
Quare hoc ? 
Quia prope est finis , prope est terminus et destructio mundi . 
Sed iuxta apostolum sunt ; tempora periculosa et sunt homines se ipsos amantes . 
; Mundus in malis finitur . 
Quanta alacritas in initio fuit mundi , multo magis ploratus fit in cunsummatione mundi . 
Antequam cunsummetur mundus iuxta euangelium , pestilentia et fames terroresque de caelo , irae , rixae , dissensiones et gladia erunt . 
Elevabitur gens in gentem , et regnum fremescit cuntra regnum , et antecedet iuvenis senem , et subsequentes nullum honorem prioribus reddent , sed et filii despicient patres , et non solum derident sed etiam subiugabunt . 
Haec iuxta sanctum euangelium . 
Vae vobis miseris ! 
Omnia conspeximus . 
Sed tu , immortalis Deus excelse et terribilis , manu potentia tua salva nos ! 
Omnia haec prospeximus et terraemota per loca et signa in sole et luna . 
Sed quia dicit : ipsam cunsummationum horam , quae a sanctis angelis non revelata est , nescimus : sed scimus , quia prope est , atque intelligimus , quia vetus homo propinque moriturus est , et signum mortis in eum cernimus . 
Nescimus , qua die vel hora iturus est ; sic et omnia signa , quae praedixit veritas , eveniunt , dies vel hora abscondita est nobis . 
Sed tibi , cognitor pectorum et scrutator cordium , omnia cognita et possibilia sunt . 
Hic postquam beatissimus vitam finivit Kal . 
Martii , honorifice in feretrum deductus est et deinde , scissa sindone , sepultus est in ecclesia sancti Vitalis infra monasterium sancti Nazarii iuxta praedecessorem suum . 
- De Sancto Maximiano XXVI Maximianus XXVI , longaeva staturail , teuui corporo , macilentus in facie , calvus capite , modicos habuit capillos , oculosglaucos , et omni gratia decoratus . 
Hic non ex hoc fuit ovile , sed aliena ovis ex Polense ecclesia , diaconus a suo antistite ordinatus est . 
Sed cur alienigena pontificatum istius urbis tenuit ? 
Indicabo , non abscondam , sed publice patefaciam , sicut a narrantibus per curricula temporum longa audivi , et veritas est absque ulla dubitatione . 
Quadam vero die dum terra foderet , ut semina eiceret primus tonsa cesalis , statim invenit vas magnum auro plenum et alias multas divitiarum species . 
Qui , excogitato a semet ipso consilio , quod iam non poterat latere , iussit bovem magnum deferri et occidi , et ventrem eius praevacuatum stercore iussit ex nomismata auri inpleri . 
Similiter accersivit sutores calciamentorum , praecepit illis , ut magnas zancas ex ircorum pellibus operarent , qui etipsas ex solidis aureis replere . 
Reliquum vero , quod remansit , cum in Constantinopolitanam urbem profectus fuisset , se cum detulit Iustinianoque imperatori obtulit . 
Quod ut vidit augustus , post gratiarum actionem diligenter eum interrogavit , si plus fuisset . 
At ille iusiurandum respondit imperatori : ; Per salutem tuam , domine , et pro salute anima vestra , quia non amplius inde habeo , nisi quantum in ventrem et in zancas expendi . 
; Ille cogitavit , quod [ de ] victu dixisset corporis et calciamentas pedum ; ille autem dicebat de eo , quod occultum habebat . 
Iustinianus autem cogitabat , qualem retributionem ei dedisset pro tali fide , quam ipse sibi detulerat . 
Contigit eo tempore , ut moriretur Victor episcopus huius civitatis Ravennae , et euntes cives Ravennatis sacerdotes cum universa plebe ad imperatorem , palleum postulantes ad electio . 
Post praecepit augustus petitoribus moras habere . 
Qui , excogitato consilio , iussit cunsecrari beatum Maximianum Polensem diaconum episcopum a Vigilio papa in civitate Patras aput Achaiam pridie Idus Octubris , ind . 
, quinquies p . 
c . 
Basilii iunioris , anno nativitatis suae , et dato pallio Ravennam misit . 
Qui cum noluissent eum sic citius Ravennates cives recipere , morabatur extra portas Sancti Victoris , non longe a fluvio qui vocatur fossa Sconii , in basilica beati Eusebii , in episcopio , quod Unimundus episcopus temporibus Theodorici regis haedificavit ; similiter et in episcopio ecclesiae beati Georgii , quod Arianorum temporibus haedificatum est . 
Et praedicta episcopia usque ad nostra tempora permanserunt , peneque annos demolita sunt , iubente Valerio praesule , ex quibus domum quae nunc Nova atque potius Valeriana nuncupatur construi iussit . 
Plebs igitur , ut diximus , cum noluisset eum recipere , voluerunt viri ex parte pontificis , ut mitterent legatos ad imperatorem i nunciantes , quod profana illius fuisset iussa , et in atrocem superbiam Ravennates perdurantes noluissent ordinatum recipere pontificem , et viduata ecclesia , huc illuc gregem vacaret . 
Quibus vero beatissimus Maximianus non consensit , sed cunfregit eos sermonibus , dicens : ; Cessate , fratres , nolite alios accusare , nolite laetare in alterius ruinam . 
Qualis ergo pastor sum , si ovibus meis non perpercero ? 
Vultis , ut laniem eas ? 
Non hoc bonum consilium . 
Sinite illas ; non per me ulla molesta erit . 
Voluntas Domini fiat . 
Obsecro vos , modicis diebus illis inducias date . 
; Non post multos dies misit fidelem nuncium ex suis hominibus , vocavit unum de sacerdotibus et primatibus urbis ; rogavit eos se cum prandere . 
Cum vero venissent , laetificavit se cum illis , et post cibum et potum obtulit dona ex auro , quod dudum invenerat . 
Pacificatus cum illis , cum benedictione remisit infra hanc civitatem Ravennae et postulavit ab eis , ut frequenter visitaret eum . 
Dies vero crastina misit et rogavit alios primates , et fecit sicut prius , similiter et tertia die . 
Tunc retulerunt inter se invicem huiusmodi res et dixerunt : ; Quid est , quod facere volumus ? 
Vir iste bonus est , prudens est . 
Nos cogitavimus contra eum nociva , ille noluit nobis malum pro malo reddere . 
Non possimus sine pontifice et patre esse . 
Ecce sacerdotes vagant , populus claudicat , ecclesia decrescit . 
Surgamus diluculo , intromittamus eum in civitatem et adoremus vestigia eius . 
; Tunc surgente aurora ierunt unanimes omnes quasi vir unus , et aperientes portas civitatis , cum crucibus et signis et bandis et laudibus introduxerunt eum honorifice infra hanc civitatem Ravennae ; et obsculaverunt pedes eius et ornaverunt plateas civitatis decoratas diversis ornatibus . 
Omnesque coronantur aedes , fiebat militantibus laetitiam , privatis alacritas , et pusilli et magni ovantes , et mediocres laetificantes . 
Et sedere rogaverunt eum in sede ecclesiae et missas audierunt ab eo et agebant illum diem sollempnitatis cum gaudio magno et laetitia sempiterna . 
Post haec autem fuit cum ovibus quasi pater filiis . 
Aedificavitque ecclesiam beati Stephani hic Ravennae , levita et martiris , non longe a posterula Ovilio , a fundamentis , mira magnitudine decoravit pulcerrimeque ornavit ; et in cameris tribunae sua effigies tessellis variis infixa est , et per in giro mirifice opere vitreo cunstructa est , multasque reliquias ibidem condidit sanctorum de corporibus , quorum nomina ita exarata invenietis : ; In honore sancti ac beatissimi primi martiris Stephani servus Christi Maximianus episcopus hanc basilicam , ipso adiuvante , a fundamentis construxit , et dedicavit die tertio Idus Decenbris , ind . 
novies p . 
c . 
Basilii iunioris . 
Et gavisus est in Domino , qui ei tanta praestitit bona , quanta nullus hominum digne enarrare valeat . 
Collocavit autem hic merita apostolorum et martirum , id est sancti Petri , sancti Pauli , sancti Andreae , sancti Zachariae , sancti Iohannis baptistae , sancti Iohannis euangelistae , sancti Iacobi , sancti Thomae , sancti Mathei , sancti Stephani , sancti Vincentii , sancti Laurentii , sancti Quirini , sancti Floriani , sancti Emiliani , sancti Apolenaris , sanctae Agathae , sanctae Eufimiae , sanctae Agnetis , sanctae Eugeniae , qui orent pro nobis . 
[ Et in ] supercilium arcus tribunae invenietis versus metricos , continentes ita : ; Templa micant Stephani meritis et nomine sacra , Qui prius eximium martiris egit opus . 
Omnibus una datur sacro pro sanguine palma , Plus tamen hic fruitur , tempore quo prior est . 
Ipse fidem votumque tuum nunc , magne sacerdos Maximiane , iuvans , hoc opus explicuit . 
Nam talem subito fundatis molibus aulam Sola manus hominum non poterat facere . 
Undecimum fulgens renovat dum luna recursum , Et coepta et pulcro condita fine nitet . 
; Ad latera vero ipsius basilicae monasteria parva subiunxit , quae omnia novis tessellis auratis simulque promiscuis aliis calce infixis mirabiliter apparent ; super capitaque omnium colunpnarum ipsius Maximiani nomen sculptum est . 
Monasterio vero parte virorum sex literas lithostratas invenietis ; ignorantes ad errorem perducunt , nam scientes , ibidem scripta MU . 
SI . 
VA . 
esse , intelligunt . 
Asserunt nonnulli , quod quadam die accersitum archiergatum , id est principem operis , pontifex interrogavit , et cur aedificium praedictae ecclesiae non perficeret . 
At ille notavit dicens : ; Eo quod tu , domine noster , navigasses in partibus Constantinopolitanis , caementum et latercula defecerunt , neque tantos habemus lapides , ut laborare potuissemus . 
; Tunc iussu pontificis nocte una tanta allata sunt omnia paramenta , calces et latercula , petras et bisales , lapides et ligna , columnas et lastas , harenas et sabulos in una nocte , ut dixi , praeparaverunt vectores , quanta vix in undecim lunis laborare potuerant . 
Dunque in tenporibus istius sanctissimi pontificis orta esset intentio de silva quae cognominatur Vistrum , sita Istriensis partibus , bis in Constantinopulis se detulit , ut talem Iustiniani augusti praesentia cunsumeret contentionem . 
Ambo canitie in eodem tempore exornati , quantus recolerent se a iuventute disiuncti , in senectute coniuncti , amarissime pariterque coeperunt lugere . 
Dehinc vero pius inperator Iustinianus augustus praeceptum sibi ex eadem silva condidit , perpetue legaliterque in sancta Ravennensis ecclesia esse , quam iuste et rationabiliter sibi pertinere cognoverat . 
Iste Tricolim suis temporibus omnia haedificia complevit , et ubi ipse cum suis intecessoribus depictus est , si legere vultis , aspicientes , ita scriptum invenietis : ; Hic Petrus iunior Christi concepta secutus , Ut docuit , sacris moribus exibuit . 
Hanc quoque fundavit mirandis molibus arcem , Nominis ipse sui haec monumenta dedit . 
Huius post obitum Aurelianus gessit honores , Post hunc antistes extitit Ecclesius ; Hinc fuit Ursicinus , sequitur post ordine Victor ; Temporibus iunior Maximianus adest . 
His Polensis erat , Christi levita profundus , Legi Dei miserans et pietate bonus . 
Quem Deus ipse virum decoravit culmine sacro , Ecclesiaeque sua pontificem statuit ; Ipse autem , factis propriis se non meruisse Culmen apostolicum , sed pietate Dei . 
; Aedificavitque ecclesiam beatae Mariae in Pola quae vocatur Formosa , unde diaconus fuit , mira pulcritudine et diversis ornavit lapidibus . 
Domum vero , ubi rector istius ecclesiae in ipsa civitate habitat , ipse haedificavit et omnes opes suas Ravennati ecclesiae tradidit , quas usque hodie possidemus . 
Ecclesiam vero beati Andreae apostoli hic Ravennae cum omni diligentia non longe a regione Herculana , columnas marmoreas suffulsit , ablatasque vetustas ligneas de nucibus , proconisas decoravit . 
Tunc ablatum corpus ipsius apostoli Ravennam ducere conabatur . 
Dum hoc praesensisset imperator Constantinopolitanus , iussit beatum Maximianum Constantinopolim venire et pium apostoli corpus se cum deferre . 
Quo gavisus imperator , ait ad eum : ; Non sit tibi gravis , pater , quod prima unus tenet Roma frater , iste vero secundam teneat . 
Ambae sorores , et hi ambo germani . 
Nolo tibi eum dare , quia et ubi sedes imperialis est , expediet ibi corpus esse apostoli . 
; At beatissimus Maximianus dixit : ; Fac quomodo iubes ; tantum postulo , ut in hac nocte cum meis sacerdotibus ad hoc sanctum corpus psalmodiam peragamus . 
; Imperator moxque concessit . 
Tunc tota nocte pervigiles extiterunt , et post expleta omnia arripiens gladiuni , oratione facta , abscidit barbas apostoli usque ad mentum . 
Et ex reliquiis aliorum multorum sanctorum reliquias detulit cum augusti alacritate ; dehinc quoque ad propriam reversus est sedem . 
Et re vera fratres , quia , si corpus beati Andreae , germani Petri principis , hic humasset , nequaquam nos Romani pontifices sic subiugasset . 
Consecravit ecclesiam beati Apolenaris pontificis in Classe sitam et beati Vitalis martiris in Ravenna et beati archangeli Michaelis hic Ravennae , quam Bacauda cum sancta recordationis memoria Iuliano argentario aedificavit in regione qui dicitur Ad Frigiselo . 
Ibique invenietis in camera tribunae ita legentem : ; Consecuti beneficia archangeli Michaelis Bacauda et Iulianus a fundamentis fecerunt et dedicaverunt sub die Non . 
Mai quater p . 
c . 
Basili iunioris viri clarissimi consulis , ind . 
; Et , ut asserunt quidam , hic Bacauda gener praedicti Iuliani fuisset , et in arca saxea non longe ab ipsa archangeli ecclesia infra turrem Bacauda requiescit . 
Et in tribuna beati Vitalis eiusdem Maximiani effigies atque augusti et augustae tessellis valde comptitatae sunt . 
Quamdiu possumus de hoc sancto viro tantam bonitatem referre , deficit mihi tempus narrationis . 
Iste plus omnibus laboravit quam ceteri pontifices praedecessores sui . 
Illius temporibus haedificatus est numerus vicinus domui meae qui dicitur bandus primus , non longe a miliario aureo , et illius nomen etiam in tegulis exaratum invenimus ita : ; Maximianus episcopus Ravennae , ; quod ego vidi et legi . 
In ardicaque beati Apolenaris et Vitalis tabulas descriptas iuvenietis magnis literis continentes ita : ; Beati Apolenaris sacerdotis basilica , mandante vero beatissimo Ursicino episcopo , a fundamentis Iulianus argentarius aedificavit , ornavit atque dedicavit , consecrante vero beato Maximiano episcopo die Non . 
Maiarum ind . 
XII , octies p . 
c . 
Basilii . 
; In ardica beati Vitalis ita invenietis : ; Beati martiris Vitilis basilica , mandante Eclesio vero beatissimo episcopo , a fundamentis Iulianus argentarius aedificavit , ornavit atque dedicavit , consecrante vero reverentissimo Maximiano episcopo sub die XIII [ Kal . 
Mai ] sexies p . 
c . 
Basilii iunioris [ v . 
c . 
, indictione X ] . 
; Corpus vero beati Probi cum ceteris sanctorum pontificum corporibus iste sanctus vir aromatibus condivit et bene locavit , etin fronte ipsius ecclesiae beatorum Probi et Eleuchadii et Caloceri effigies tessellis variis decoravit , et sub pedibus eorum invenietis ... Navigaverat iam hic beatissimus antea partibus orientalis , sicut ipse in suis voluminibus loquitur dicens : ; In Alexandria vero nulla extrinsecus mali causa , sed quod genus hominum ferox , seditiosum , semper inquietum est , civile inter se motum est bellum ; non virtutis merito , neque ob defensionem , sed ob necem atque interitum civium , commoti universi praefectum suum intra ecclesiam occiderunt , quod iam antea aliquanti similiter episcopum suum accusantes hereticum interfecerant . 
Quo comperto , imperator in iram versus , funditus civitatem iussit everti . 
Denique misso alio praefecto nomine Laudicio , intra ipsam civitatem viros per singulas regiones in ligno suspendit . 
Sed tunc elaboravit Dioscorus , eiusdem [ urbis ] episcopus , et manifeste posuit animam suam pro ovibus suis ; electique ex heremo monachi aput imperatorem properant atque [ pro ] excessu civium veniam exorant . 
Tunc imperator cessit sacerdotibus et deinceps cavere a talibus mandavit . 
Huic episcopo apud Alexandriam Timotheus successit , quem ego navigans orientem in sua civitate bene administrantem vidi . 
Sed ante pauca Nazarba civitas Ciliciae terraemoto facto concidit , in qua perisse ferunt amplius milia hominum . 
; Haec pontificis verba sunt . 
Post beatum Ierohimum et Orosium vel alios historiographos iste in cronicis laboravit , et ipsossecutus , per diversos libros nobiliorum principum , non solum inperatorum , sed et regum et praefectorum , suam propriam chronicam exaravit . 
Istius vero temporibus pugna facta est inter Gothos et milites exercitus Narsis in Kal . 
Octubris in Canpania ; et caesi sunt Gothi , et corpora hominum Gothorum multa mortua sunt , et occisus est Theia rex Gothorum a Narsi . 
Et reversus est in pace et venit Lucam , expulit inde Gothos mensis Septenbris . 
Et restituta est civitas Foro Cornelii ab Anthiocho praefecto . 
Et iterum venit Ravenna praedictus Narsis cum victoria magna ; deinde ivit Romam , et perrexit in Canpaniam in castrum Cumas et ibi moratus est . 
Post haec autem Manicheorum hereses exorta est in civitate Ravenna , quam orthodoxi christiani convincentes , eiecerunt extra civitatem , in loco qui dicitur Fossa Sconii iuxta fluvium lapidibus obruerunt , et mortui sunt in peccatis suis , et ablata sunt mala a Ravenna . 
Post tertium vero annum signum ruboris apparuit in caelum die mensis Novembris ; mortuusque est papa Pelagius die mensis Martii . 
Tunc Narsis patricius cum exercitu suo Romam perrexit . 
Et in ipso tempore multa signa et prodigia facta sunt circa Ravennam , ita ut multi signarent res suas et domos et vasa , ut agnoscerentur , et a multis apparebant visiones in die , quasi homines se cum loquentes facie ad faciem . 
Et pugnaverunt contra Veronenses cives , et capta est Verona civitas a militibus die mensis Iulii . 
Et visum est aliud signum magnum et terribile , et ecce in aere quasi hominum pugna inter se dimicantes velut in praelium Kal . 
Augusti , hora diei tertia die feria , et exinde territi sunt multi . 
Hora est iam claudendi hanc lectionem , ut quod sequitur crastino audiamus . 
Fecitque duo crismataria vascula , quorum unus libras habuit quatuordecim , mirifice anagrifa operatione , sed ante tempus nuper periit Petronacis archiepiscopi tenporibus , aliud vero permanet in praesenti , pulcherrime operatum , in quo legitur : ; Servus Christi Maximianus archiepiscopus hunc crismatarium ad usus fidelium fecit fieri . 
; Iussit ipse endothim bissinam preciosissinam , cui similem nunquam videre potuimus , aculis factam , omnem Salvatoris nostri historiam cuntinentem . 
In sancto die epiphaniae super altarium Ursianae ecclesiae ponitur . 
Sed non tota cunplevit ; succesor ipsius explevit unam partem . 
Quis similem videre potuit ? 
Non potest aliter aestimare ipsas imagines aut bestias aut volucres , quae ibi factae sunt , nisi quod in carne omnes vivae sint . 
Et ipsius Maximiani effigies in duobus locis praeclare factae sunt , una maior et altera minor , sed nulla inter maiorem et minorem distantia est . 
In minore habet literas exaratas , continentes ita : ; Magnificate Dominum mecum , qui me de stercore exaltavit . 
; Fecitque aliam endothim ex auro , ubi sunt omnes praedecessores sui , auro textiles imagines fieri iussit . 
Fecitque tertiam et quartam cum margaritis , in qua legitur : ; Parce , Domine , populo tuo , et memento mei peccatori , quem de stercore exaltasti in regno tuo . 
; Crucem vero auream maiorem ipse fieri iussit et preciosissimis gemmis et margaritis ornavit , iachintos et amethistos et sardios et smaragdos , et infra aurum medio loco crucis de ligno sanctae redemptricis nostrae crucis , ubi corpus Domini pependit , occultavit . 
Est autem auri maximum pundus . 
Fecitque omnes ecclesiasticos libros , id est septuaginta duo , optime scribere , quos diu et cautissimie legit , absque reprehensione nobis reliquit , quibus usque hodie utimur . 
Et ultimo loco euangeliorum et apostolorum epistolarum , si requirere vultis , ipsius literas invenietis ita monentes : ; Emendavi cautissime cum his , quae Augustinus , et secundum euangelia , quae beatus Ieronimus Romani misit et parentibus suis direxit , tantum ne ab idiotis vel malis scriptoribus vicientur . 
; Edidit namque missales per totum circulum anni et sanctorum omnium . 
Cotidianis namque et quadragesimalibus temporibus , vel quicquid ad ecclesia ritum pertinet , omnia ibi sine dubio invenietis ; grande volumen mire exaratum . 
Modicum de illius habemus dictis . 
Quae Romam transmeata sunt , et quantum ibidem cogniti sunt Romulides , qui viderunt , libros sub uno volumine exaratos . 
Pauca de multis diximus , plura de eo invenietis , quam hic legistis . 
Nunquam suas laniavit oves , nunquam mordit , nunquam percussit , sed refovit eloquiis , nutrivit alimentis , monuit vagos , revocavit errantes , collegit dispersos , ministravit inopi , condoluit tribulauti . 
Miror , modo iste , qui ex alterius fuit sede , sic se cum suis disposuit ovibus , quod nullum contra eum sermonem unquam multavit : modo ex nobis ipsis pastorem habentes , postquam sedes adipiscunt , dentibus devorare volunt nec ullam nesciunt habere misericordiam ; plus sublimitatem seculi quam caeleste gloria quaerunt ; non participant cum ovibus , sed res ecclesiae soli deglutiunt , et tales ex ipsis opibus nutriti fiunt , qui nec ecclesia serviunt , sed magis depopulant , neque pro dimissori animam preces Deo ei fundunt . 
Tunc ipsae oves cotidie moerendo clamant ad Dominum , dicentes : ; Erue nos , Domine , de captione dentium pastoris nostri , quianon mercenarii locum , sed crudelitatem lupi tenet , omnes nos in sua extollentia cunsumit . 
; Hic vero beatissimus Maximianus nunquamtalia peregit , sed cum mansuetudine inimicorum suorum corda humiliavit , ut adimpleret , quod scriptum est : ; Noli vinci a malo , sed vince in bono malum , ; et alibi : ; In patientia vestra possidebitis animas vestras . 
; Kal . 
Martii obiit sepultusque est in basilica sancti Andreae apostoli iuxta altarium , ubi barbas praedicti apostoli condidit ; sed modo nostris temporibus iuxta ipsius ecclesiae apostoli sedes sepultus est . 
Quinto decimo anno Petronaci archiepiscopi , dum singuli eum ortaremur verbis , quod praedictum corpus , beati Maximiani desub terra traheret et in sublimum poneret locum , die quadam ad semet ipsum rediens , iussit nos omnes sacerdotes una se cum ad ecclesiam beati Andreae properare , qui in cordibus nostris orationem factam , iussit caementariis plathomam desuper levari ; sed incaute agentes , fracta est . 
Iratus modicum pontifex coepit comminare caementariis ; tunc dixit decimo presbitero in ordine sedis suae nomine Agnellus qui Andreasvocabatur - - erat autem ille illo tempore artificiorum omnium ingeniis plenus - - : ; Esto hic prope , praecipe artificibus , quomodo facere debeant , ne arca aut lapis , qua ei superposita est , frangatur . 
; Quo deposito , artifices paraverunt omnia iuxta praeceptum presbiteri , et elevatus lapis , cum quo clausa erat arca , apparuerunt ossa beati Maximiani , subtus aqua , vas autem aqua plenum erat . 
Et ut vidimus , coepimus plorare fortiter una cum nostro praesule , plorantesque dicebamus ad invicem : ; Ubi sunt , pastor Maximiane , oves tuae , ubi grex tua , ubi populus tuus , quem Domino adquisisti ? 
ubi monita , ubi dulcia eloquia , ubi sancta praedicatio , ubi tua doctrina ? 
Si dixerimus ; tu noster pastor , ; istum praesentem quomodo abiciamus ? 
Ecce ambo pastores in uno estis , et tu qui iaces exanimis , et hic qui plorat , cui no obedier oportet . 
Viscera nostra exemplum tuum constringet . 
Ecce nos te requirimus et diligimus , quanto magis amabilis fuisti illis omnibus qui te noverunt ? 
; Postquam omnes diutissime et amarissime flevimus , satiati luctu , allatum est nobis aereum vasculum , quod vulgo siculum vocamus ; et proiecti sunt sicli pleni aqua , quae erat infra arcam super ossa beati Maximiani , numero , quos ego ipse palam omnibus ore proprio [ numeravi ] . 
Ablata vero omnia ossa voluta sunt in sindone , quae erat super altarium beati Andreae apostoli , et ligata sindone , sigillum ex latere suo pontifex anulo signavit . 
Post haec vero arca excussa est absque ulla laesione , et lavata diligenter sursum locavimus . 
Quae vero ossa omnia integra invenimus , tenua erant , sed procera , et sic ordinata ad iuncturas suas , quasi pene anno uno exempta carne fuissent ; nulla minuitas , nisi dens unus dexterae parti deerat . 
Igitur lavata ossa cum vino electo , condita aromatibus ordinabiliter , cum psallentia in praesentia praesulis , omnia in eadem arca posita sunt et cum ingenti luctu amabiliter sepulcro clausa sunt . 
Nos qui vidimus per multos dies fuit talis timor et tremor , velut ipse beatus Maximianus conspectui nostro staret . 
- De Sancto Agnello XXVII Agnellus rubicundam habuit faciem , plenam formam , modicos supercilii pilos , rubeam capitis cutem , erectos oculos , duplicem sub barba habuit mentum . 
Hic vero aequalis statura , pulcer in corpore , perfectus in opere ; sed post amissam coniugem , relictum militiae cingulum , se totum Deo optulit atque donavit . 
Temporibus Ecclesii archiepiscopi diaconus consecratus est , servivit in ecclesia beatae Agathae , unde levita fuit , et ipsam ecclesiam in titulo habuit , domusque eius haerebat superscripta ecclesia muro , quam nos cognovimus , usquo in praesentem diem . 
Ex nobili ortus prole , dives in possessionibus animalibus locuples abundans opibus . 
Hic ad finem vitae , cum circa vicinam esset mortem neptam suam filiam filiae suae , post funus matris heredem reliquit , quam inter ceteras divitias quinque ornamenta mensae vasculorum argentea relinquens et multa alia , qua nobis per diversas discurrere opus non est divitias , mors intervenit . 
Sed quaerendum nobis est , cur iste cuniungatus talem egregiam optinuit sedem . 
Si intelligatis auctorem apostolum dicentem : unius uxoris virum et filios habentem , episcopus ordinari , recta providentia , euni et hoc canones praecipiant . 
Sed redeamus ad ordinem et de mulieribus postea disputemus . 
Temporibus istius Iustinianus rectae fidei angustus omnes Gothorum substantias huic ecclesiae et beato Agnello episcopohabere concessit , non solum in urbibus , sed et in suburbanis villis et viculis etiam , et templa et aras , servos et ancillas , quicquid ad eorum ius vel ritum paganorum pertinere potuit , omnia huic condonavit et concessit et per privilegia confirmavit et corporaliter per epistolam tradi fecit , ex parte ita continentem : ; Sancta mater ecclesia Ravennas , vera mater , vera orthodoxa , nam ceterae multae ecclesiae falsam propter metum et terrores principum superinduxere doctrinam . 
Haec vero et veram et unicam sanctam catholicam tenuit fidem , nunquam mutavit , fluctuationem sustinuit , a tempestate quassata immobilis permansit . 
; Igitur iste beatissimus omnes Gothorum ecclesias reconciliavit , quae Gothorum temporibus vel regis Theuderici constructae sunt , quae Ariana perfidia et hereticorum secta doctrina et credulitate tenebantur . 
Reconciliavit ecclesiam sancti Eusebii sacerdotis et martiris , quae sita est non longe a campo Coriandri extra urbem , Id . 
Novenbris quam aedificavit Unimundus episcopus anno Theodorici regis absque fundamentis . 
Similiter et ecclesiam beati Georgii reconciliavit temporibus Basilii iunioris , sicut in ipso relegitur triliunali . 
Reconciliavit ecclesiam beati Sergii , quae sita est in civitate Classis iuxta viridiarium , et beati Zenonis in Cesarea . 
Infra urbem vero Ravennam ecclesiam sancti Theodori non longe a domo Drocdonis , qua domus una cum balneo et sancti Apolenaris monasterio , quod in superiora domus structum , episcopium ipsius ecclesiae fuit . 
Et ubi nunc est monasterium sancta et semper virginis intemeratae Mariae , fontes praedictae martiris ecclesia fuerunt . 
Sed de hoc fero nomine ; cosmi ; , quod Latinum sit , - unde non solum Latini , sed et Greci aliquantas altercationes inter se habuerunt - nam sine omni reprehensionem ; cosmi , ; id est ornata , unde et mundus apud Grecos ; cosmos ; appellatur . 
Igitur reconciliavit beatissimus Agnellus pontifex infra hanc urbem ecclesiam sancti Martini confessoris , quam Theodoricus rex fundavit , quae vocatur Caelum aureum ; tribunal et utrasque parietes de imaginibus martirum virginumque incedentium tessellis decoravit ; suffixa vero metalla gipsea auro super infixit , lapidibus vero diversis parietibus adhaesit et pavimentum lithostratis mire composuit . 
In ipsius fronte intrinsecus si aspexeritis , Iustiniani augusti effigiem reperietis et Agnelli pontificis auratis decoratam tessellis . 
Nulla ecclesia vel domus similis in laquearibus vel travibus ista . 
Et postquam consecravit , in ipsius cunfessoris episcopio ibidem epulatus est . 
In tribunali vero , si diligenter inquisieritis , super fenestras invenietis ex lapideis literis exaratum ita : ; Theodericus rex hanc ecclesiam a fundamentis in nomine domini nostri Iesu Christi fecit . 
; De praedicta vero ecclesia , cur lithostrata sic cumminuta sunt , sicut audivimus , nunciemus . 
Erat quidem illo tempore non perfecte orthodoxus rex Wandalorum , qui ex ipsa voluisset ecclesia pavimenta eruere et ad suam propriam deportare sedem . 
Nam quidem , dum omnia parata ad evellendum lastras fuissent , subito turbine dies tenebrosus fuit , nocte vero ipsius subsequente diei ventus validus per ipsam ecclesiam discurrebat , mugitos ferens se cum validos , sonitus factus est ingens per totam ipsius ecclesiam . 
Tunc vero omnes exinde concrepuerunt marmores , acsi a malleatoribus fractae et cumminutae fuissent . 
Tamen hoc intuere postestis in pariete . 
Ibi vero , ut dixi , duae factae sunt civitates . 
Ex Ravenna egrediuntur martires , parte virorum , ad Christum euntes ; ex Classis virgines procedunt , ad sanctam virginem virginum procedentes ; et magi antecedentes , munera offerentes . 
Sed tamen cur variis vestimentis et non omnes unum indumentum habuisset depicti sunt ? 
Idcirco , quia ipse divinam pictor secutus est Scripturam . 
Nam Gaspar aurum optulit in vestimento iacintino , et in ipso vestimento cuniugium significat . 
Balthasar thus optulit in vestimento flavo , et in ipso vestimento virginitatem significat . 
Melchior mirram optulit in vestito vario , et in ipso vestito poenitentiam significat . 
Ipse qui praevius erat , purpurato sage indutus , et per eundem significat , ipsum regem natum et passum . 
Qui autem in avrio sage munus Nato optulit , significat , in eodem omnes languidos Christum curare , et variis iniuriis et diversis Iudeorum Veribus flagellari . 
Scriptum de illo est : ; Ipse infirmitates nostras suscepit et langores portavit , et putavimus eum tanquam leprosum , ; et cetera . 
Qui vero in candido munus optulit , significat , eum post resurrectionem in claritate esse divina . 
Sicut enim illa tria preciosa munera divina in se misteria continent , id est per aurum opes regales , per thus sacerdotis figuram , per mirram mortem intelligitur , ut per omnia haec ostenderet , eum esse , qui iniquitates hominum suscepit , id est Christus ; sic et in sagis eorum , ut diximus , tria haec dona continentur . 
Quare non quatuor , aut non sex , aut non duo , nisi tantum tres ab oriente venerunt ? 
Ut significarent totius Trinitatis perfectam plenitudinem . 
Ex quorum amore iste beatissimus Agnellus partem endothim bissinam , unde superius fecimus mentione , quam Maximianus praedecessor istius non explevit , iste magorum istoriam perfecte ornavit , et sua effigies mechanico opere aculis inserta est . 
Fontesque beati Martini ecclesia ipse reconciliavit et tessellis decoravit ; sed tribunal ipsius ecclesia nimio terraemotu exagitatum , Iohannis archiepiscopi temporibus quinti iunioris cunfractum , ruit . 
Post haedificia camera coloribus ornavit . 
Fecit beatissimus Agnellus crucem magnam de argento in Ursiana ecclesia super sedem post tergum pontificis , in qua sua effigies manibus expansis orat . 
Adquisivitque rura in ecclesia Ravennae Argentea qui dicitur , et infra ipsius ruris monasterium beati Georgii a fundamentis haedificavit , sed in senectute positus . 
Et sua effigies mire tabula depicta est , et ante introitum ipsius monasterii versus metricos , quos non potui clare videre . 
In diebus istius expulsi sunt Franci de Italia per Narsem patricium . 
Et post haec apparuit stella comis mense Augusto usque in Kalendas Octubris . 
Et mortuus est Iustinianus augustus Constantinopolim quadragesimo anno imperii sui , et luctus ingens ubique fuit et moeror nimis de tali orthodoxo viro . 
Et apparuerunt signa rubra in caelo , et civitas Fano igne cuncremata est , et multitudo hominum flamma cunsumpta est , castrumque Cesinate incendio devoratum est . 
Tertio vero anno Iustini minoris imperatoris Narsis patricius de Ravenna evocitatus , egressus est cum divitiis omnibus Italiae , et fuit rector annis et vicit duos reges Gothorum et duces Francorum iugulavit gladio . 
Sub istius praesulis temporibus abundantia fuit magna et ordinatio in populo Italiae . 
Monasteria vero in civitate Classis , quae lateribus fontique ecclesia Petriana iuncta sunt sancti Mathei apostoli et Iacobi , ipse tessellis ornari iussit . 
Et invenietis in camera tribunae apostoli Mathei continente ita : ; Salvo domino papa Agnello . 
De donis Dei et servorum eius , qui optulerunt ad honorem et hornatus sanctorum apostolorum , et reliqua pars de summa cervorum qui perierant et Deo auctore inventi sunt , haec absida mosivo exornata est . 
; Tempus est claudendi os et opilari serris . 
Cruce claves signemus , ne fur veniat , aperta inveniat ianua , in ima cordis zizaniam non seminet , deridat et perdat . 
Ideo pone , Domine , custodiam ori meo et hostia circumadstantia labiis meis ; non declines cor meum in verbo malo , sed adiuva me , ut possim istius Agnelli vitam finire . 
Qui obiit die primo Kalendas Augusti , et sepultus est in ecclesia sanctae Agathae martiris ante altarium . 
Et literis marmore exaratis epithaphium super corpus eius sic invenies : ; Pontificis requiem caelesti munere gessa Agnellusvirtute Dei non perdidit illam . 
Qui optatam meruit lucis cognoscere pacem , Corporis ipse sui templum servatum ut esse . 
Iustus eum sanctis Christo medicante resurgit . 
Sic quoque pro meritis gaudet qui talia gessit . 
Hic requiescit in pace Agnellus archiepiscopus , qui sedit annos XIII , mense I , dies VIII ; qui vixit annos LXXXIII ; depositus est sub die Kal . 
Augusti Ind . 
- De Sancto Petro Seniori XXVIII Petrus senior Iste grandaevus aetate fuit , senior sensu et corpore , capitis canitie decoratus ; sanctam et mansuetam vitam duxit . 
Vere Petrus , quia super firmam petram templum corporis sui haedificavit . 
Temporibus Simmachi papae Roma in concilio sedit , fundavitque ecclesia beati Severi confessoris Christi , sed mors sibi interveniens , [ inconsummatam ] reliquit , in civitate dudum Classis , in regione quae vocatur Vico Salutaris . 
Iste secunda indictione consecratus est Romae absque ieiunio Kal . 
Octubris , et reversus in pace , cum nimia alacritate cives Ravennates eum susceperunt ; Classis vero occurrit ei obviam ad Nonam . 
Tunc omnes laetantes dicebant laudes : ; Deus te nobis dedit , Divinitas te conservet . 
; Tunc pueri ante eum cum laudibus praeibant , ut non solum maiores essent amabiles , sed etiam et pusilli . 
Eo anno occupata Venetias a Langobardis est et invasa , absque bello expulsi sunt . 
Anno quinto Iustini imperatoris pestilentia bovum et interitus ubique fuit . 
Post vero depraedata a Langobardis Tuscia , obsiderunt Ticinum , quae civitas Papia dicitur , ubi et Theodericus palatium struxit , et eius imaginem sedentem super equum in tribunalis cameris tessellis ornati bene conspexi . 
Hic autem similis fuit in isto palatio , quod ipse haedificavit , in tribunale triclinii quod vocatur Ad mare , supra portam etin fronte regiae quae dicitur Ad Calchi istius civitatis , ubi prima porta palatii fuit , in loco qui vocatur Sicrestum , ubi ecclesia Salvatorisesse videtur . 
In pinnaculum ipsius loci fuit Theodorici effigies , mire tessellis ornata , dextera manum lanceam tenens , sinistra clipeum , lorica indutus . 
Contra clipeum Roma tessellis ornata astabat cum asta et galea ; unde vero telum tenensque fuit , Ravenna tessellis figurata , pedem dextrum super mare , sinistrum super terram ad regem properans . 
Misera , undique invidia passa , cives inter se maximo zelo ... In aspectu ipsorum piramis tetragonis lapidibus et bisalis , in altitudinem quasi cubiti sex ; desuper autem equus ex aere , auro fulvo perfusus , ascensorque eius Theodoricus rex scutum sinistro gerebat humero , dextro vero brachio erecto lanceam tenens . 
Ex naribus vero equi patulis et ore volucres exibant in alvoque eius nidos haedificabant . 
Quis enim talem videre potuit , qualis ille ? 
Qui non credit , sumat Franciae iter , eum aspiciat . 
Alii aiunt , quod supradictus equus pro amore Zenonis imperatoris factus fuisset . 
Qui Zeno , natione Isauricus , et pro nimia velocitate pedum cum Leo imperator generum sumpsit , et maximum apud imperatorem honorem accepit . 
Hic vero patellis genuculorum non habuit , et sic currebat fortiter , ut arrepto cursu quadrigas pedibus iungeret . 
Post mortem vero filii sui , qui avo Leoni in regno successerat , iste Zeno imperator factus est ; sedecim annis gentibus imperavit . 
Pro isto equus ille praestantissimus ex aere factus , auro ornatus est , sed Theodoricus suo nomine decoravit . 
Et nunc pene annis , cum Karolus rex Francorum omnia subiugasset regna et Romanorum percepisset a Leone papa imperium , postquam ad corpus beati Petri sacramentum praebuit , revertens Franciam , Ravenna ingressus , videns pulcerrimam imaginem , quam numquam similem , ut ipse testatus eest , vidit , Franciam deportare fecit atque in suo eam firmare palatio qui Aquisgranis vocatur . 
Redeamus ad antiquam historiam , quod in tempore istius Petri pontificis , ut aiunt quidam , factum . 
Eo namque tempore post fundamentum ecclesiae positum tota Italia vexatione maxima exagitata est . 
Tunc illis temporibus in Cesarea iuxta Ravenna a Longino praefecto palocopiam in modum muri propter metum gentis extructa est . 
Deinde paulatim Romanus defecit senatus , et post Romanorum libertas cum triumpho sublata est . 
A Basilii namque tempore consulatum agentis usque ad Narsetem patricium provinciales Romani ubique ad nihilum redacti sunt . 
Post haec vero exierunt Langobardi et transierunt Tusciam usque ad Romam , et ponentes ignem , PetramPertusam incendio cuncremaverunt . 
Et construxerunt praedicti Langobardi Forum Corneli , et cunsummata est civitas ab eis . 
In diebus illis excitata est gens Avarorum , in Pannonia deventi sunt . 
Narsisque patricius obiit Romae , postquam gessit multas victorias in Italia cum denudatione omnium Romanorum Italiae , in palatio quievit ; nonagesimo quinto vitae suae anno mortuus est . 
Igitur imperante Iustino anno nepos Iustiniani , Alboin rex Langobardorum a suis occisus est in palatio suo , iussu uxoris suae Rosmundae , Kal . 
Iulias . 
Causa vero interfectionis suae , quam scimus , non praetermittam , sed alacriter in medio proferam , ut caveatis . 
Quadam vero die , dum laetus duceret prandii horam , et cibus regius sibi ablatus fuisset , et crapula vini subsecutus esset , inter cetera pocula iussit deferri caput soceri sui , Rosmundae patris . 
Quod adductum iussit eum implere bacho usque ad summum , et sic eum totum ebibit ; biberunt omnes simul vino laetificati . 
Tunc praecepit rex pincernae implere caput usque ad summum et Rosmunda uxori sua dari . 
Quod capud erat ex auro ligatum optimum margaritisque et diversis preciosissimis gemmis infixum . 
Quo porrecto , ait rex : ; Bibe per totum . 
; Illa mox ut accepit , gemuit , sed fronte serena dixit : ; Iussa domini mei alacriter expleam . 
; Postquam bibit , reddidit pincernam , dolorem geminavit in corde , duritie in pectore servans . 
Non vagemus per multa , interfectionem prodamus . 
Vir autem in illis diebus in ipso erat regis palatio vir fortis , nomine Helmegis , qui vesterariam reginae concubitu fruebat . 
Quem regina accersitum ortabatur , ut regem extingueret . 
Cui ille renuens voluntati , dixit : ; Absit a me , ut manum mean contra dominum meum regem levem . 
Tu scis , quia vir fortissimus est , et non queo eum superare . 
; Et illa : ; Quamvis non facias , ne sciat quis . 
; Et ille : ; Certe numquam hic sermo de ore meo egredietur . 
Alium adibe interfectorem , ego non facio . 
Quando hoc facere voluisti , non debuisti te cum eo sociare , sed postquam rex effectus , fidem serva . 
; Tunc recepit se furibundam in cubiculum suum , cogitare coepit , quomodo maritum posset extinguere . 
Quae , excogitato consilio , vocavit vesterariam suam et ait ad eam : ; Iura mihi , quod non prodas me neque denudes consilium meum , et quaecumque dixero tibi , facito . 
; Postquam pollicita est , ut audistis , ait regina : ; Animus meus cotidie mecum expugnat in amore istius iuvenis , qui tecum cuncubuit . 
Pone ei decretum in occultum locum , quando tecum dormire debeat , et dicito ei : ; Repente furere cuncubitum , quia festinans ego non possum morari . 
; Et induam ego vestimenta tua posita in abdito , et non cognoscar . 
; Quadam die ille , cum vellet cum vesteraria dormire , sicut solitus erat , illa monita dixit : ; Nisi veneris illa et illa hora in tali abdito loco , non possumus amplexibus constringi , quia frequenter vocata non possum aspectu regina deesse . 
; Ille autem consentiens : ; Sic fiat , ; inquit . 
Fecit illa , ut ammonita fuit , et omnia verba haec retulit regina . 
Hora autem facta tenebrosa , induit se Rosmunda vestimenta mancipiae suae , et stans in loco , ubi ad cunsummanda iniquitas fieri debere , tunc ille veniens , cum coepisset obsculari , subdita et levi voce dixit ad eum : ; Hora est iam , revertar ad dominam meam , ne forte quaesita tribulatio mihi accrescat . 
; Tunc ille mansit cum ea in eodem loco , illa se prosternente . 
Postquam expleto scelere dixit ad eum : ; Qua ego sum ? 
; Ille inquit : ; Vesteraria regina . 
; Cui illa subiunxit : ; Nonquid non Rosmunda regina sum ? 
Nonne dixi tibi , quod sponte facere noluisti , cogam invite ? 
; Ille vero , cum agnovisset , quia regina esset , coepit plorare et dicere : ; Heu mihi , quid induxisti super me hoc peccatum ? 
Quare sine omni occidisti me gladio ? 
Quis thorum regis aliquando maculavit aut reginam oppressit , sicut ego miser ? 
; Tunc illa consolatoria coepit verba proferre et dicere : ; Tace ! 
Hac ad salutem facta sunt ; tamen talis inter te et Albuinumregem lis misculata est , ut aut tu illum punieris , aut ille suo te gladio truncabit . 
Antequam haec divulgata sint , primus irrue ineum ; et cum dies fuerit aptus , mittam ad te : tu vero veni ad locum paratum , interfice eum ! 
; Diem vero quandam , paratum regale prandium , iocundatus est rex protelante convivium , et bibit tantum vinum , quantum nunquam plurimo biberat tempore , ortante uxore sua . 
Et postquam se strato suo recepit , Rosmunda ingressa coepit capitis regis capillos huc illuc dividere et cutem unguibus attrectare , quasi pro delectamento ei fuisset . 
Qui subito somno arreptus , vino cumpulsus , tetigit bis et ter , ut probaret , forte num sopore gravi depressus esset , et misit vocare sceleris sui socium , ut citius veniret . 
Tunc illa abstulit gladium ancipitem , qui erat ad caput eius , qui utebatur lateri regis , quem spata vocamus , et alligavit iuxta capitalialecti fortiter cum ipsa lora , qua regi praecingebatur lumbos , quod in ipsa infixa erat vagina . 
Interfector vero cum venisset , volens a tali evadere scelere , ut in eo manum non mitteret , illa cuntra exprobrabit eum : ; Siproferas , infirmus quod sis viribus et non valeas illum interimere , ego in eum manum extendam . 
Dic tantum , quod imbecillis sis virtute ; modo cunspicis , quid fragilis faciat sexus . 
; Haec intentio inter eos adcrevit pene hora una . 
Cumque molesta ei esset et vim faciente , ut regem occideret , subiunxit dicens : ; Gladium eius , quem expavescis , maxime involutum et fortiter ligatum est . 
; Et ille : ; Tu nosti , vir quia praeliator est et fortis viribus est et validissimus manibus . 
Multa vicit bella , plurimos subiugavit , inimicorum castra prostravit , depopulatisque hostibus , alterius oppida termino suo iunxit . 
Et qui haec sine alterius metu omnia quassavit , quomodo eum solus ego possum iugulare ? 
; At illa cum tristitia dixit illi : ; Nullum mihi inpingere crimen aliquod potes . 
Recordare scelus , quod fecisti ; quia si nudatus fueris , morieris ; omnes enim praeter regem me diligunt . 
Si hoc quis scierit facinus , occulte interficere te faciam . 
; Ad haec verba ille aporiatus , ingressus est cubiculum , ubi rex ex parte vino digesto iacebat ; et accessit ad stratum regis , eduxit gladium , ut interficeret eum . 
Ille vero sentiens , evigilans de somno surrexit . 
Voluit gladium evaginare , et non valuit , quia colligatus uxoris manibus fortiter fuerat . 
Tunc arripiens scabellum , ubi pedes ponere solitus erat , pro scuto usus est seque modice defendit ; vociferansque , nullus erat qui audiret , eo quod iussu uxoris suae , quasi regi quies , omnes ianuae palatii clausae erant . 
Superatusque rex interfectus est . 
Volueruntque Langobardi hunc interimere homicidam et reginam cum ipso ; sed notum cunsilium , venit Veronam , donec furor populi cunquiesceret . 
Sed iurgantes fortiter Langobardi contra eam , depopulatum palatium , cum multitudine Gebedorum et Langobardorum mense Augusti Ravennam venit et honorifice a Longino praefecto suscepta est cum omni ope regia . 
Post aliquantos autem dies misit ad eam praefectus , dicens : ; Si caritati mea copulata fuerit et se lateri meo adhaerere voluerit et connubio iunxerit , amplius erit post , quam modo regina est . 
Nonne ei melius est , ut regnum et principatus totius Italiae teneat , quam hoc perdat et regnum amittat ? 
; Illa autem mandavit ei , dicens : ; Si ille vult , infra paucos dies fieri potest . 
; Die vero quadam , dum balneum parare iussisset , et vir , qui maritum occiderat , lavacrum ingrederet , postquam egressus de balneo , in ipso fervore corporis , quod calor obsederat , attulit Rosmunda calicem potione plenum , quasi ad regis opus ; erat enim venenum mixta . 
Tunc ille sumens de manu eius vasculum , coepit bibere . 
At ubi intelligens , potum esset mortis , submovit ori suo poculum , dedit reginae , dicens : ; Bibe et tu mecum . 
; Illa vero noluit ; evaginatoque gladio stetit super eam et dixit : ; Si non biberis de hoc , te percutiam . 
; Volens nolens bibit , et ea hora mortui sunt . 
Tunc a Longinus praefectus abstulit omnes Langobardorum thesauro et cunctas opes regias , quas Rosmunda de Langobardorum regno attulerat , una cum Rosmundae et Alboini regis filia ad Iustinianum imperatorem Constantinopolim transmisit ; et gavisus est imperator et auxit praefecto plurima . 
Ideoque viri quicunque cuniugati estis , blandite uxores vestras , ne peiora patiamini quam hic . 
Mitigate illarum furiaset litigium vos silete . 
Sunt qui dicunt : ; Quod ego praecepero , erit stabilis ; quod tu dixeris , non fiet . 
; Si inflammaris , in te ipso verte ; nullam inde habeo curam . 
Non tibi credere potero , quod talem non gustasses calicem , sed propter turpitudinem et verecundiam tacuisti , ut ab aliquo verecundaberis . 
Profers statim : ; Illa uxor mea , pro qua me derides vel unde subsannas , non damnum meae cupit domui , bene res meas servat , dispositio eius placet mihi . 
; Aliter non potes dicere nisi verbis pacatis . 
Quod si non audierit cuniunx , inflammatur diuque litigans , maritus aporiatus , huc illuc vagans coniugis timore . 
Iste , qui obtinuit regnum , qui attrivit inimicos , qui praelia vicit , qui urbes depopulavit , qui sanguinem effudit , qui civitates evertit , qui hostes humiliavit : videte , quomodo blande interfectus est et plagis corpus percussus est ? 
Quis vir in malum potest habere consilium pestiferum , quomodo iste malignus sensus ? 
Sunt enim nunnulli , qui etiam amicum vel proximum sine cuniugis voluntate in suam non recepit domum , quia uxor super virum primatum tenet ; volentes nolentes mulieris voluntatem obtemperant . 
In crimine cunsiderate Aegiptiam , in falsitate Iezabel , in seditione Dalida , in morte Iael , in spernentia viri Vastis , in hilaritate Herodiadem , in furore Sunamitem , in ira ancilla principis hostiariam . 
Hoc vobis dico , quia multos tales invenimus , et maxime derisimus et doluimus . 
Fratres , homines sumus , sicut fenum decidimus , sed si possimus , antequam veniat mors , nulla in nobis mala sit fama , quia et sic docuerunt sancti praedicatores vestri et hic cum ipsis magnus Petrus pontifex , sub cuius temporibus haec peracta sunt . 
Mortuus est autem in senectute bona die Kalendas Septenbris , et sepultus est , ut asserunt quidam , in ardica beati Probi confessoris in civitate dudum Classis . 
In arca magna saxea ibidem positus fuit , iuxta ecclesia beatae Euphemiae quae vocatur ad mare , quam Maximianus pontifex tessellis variis mire ornavit , quae nunc demolita est . 
Exinde ipsa arca evulsa est et in alio loco posita est . 
- De sancto Iohanne Romano XXIX Iohannes Romanus Iohannes gratia Dei ; interpretatur . 
Iste non de ovibus istis , sed Romana fuit natione . 
Hic mediocris statura , nec satis longa habuit , nec brevem tenuit . 
Optimus corpore , nec macilentus , nec multum pinguis . 
Crispus , capillis capitis canitie mixtis . 
Post beati Petri amissionem opus incunsummatum , quod reliquerat , id est ecclesia beati Severi iste cunsummaverat et usque adeffectum perduxit , et corpus beati Severi confessoris in medio dedicavit templo ... mira magnitudine visibus ornavit . 
Sublatum est ab eo sanctum corpus de monasterio sancti Rophili , quod ad ipsius ecclesia latus suffultum est , virorum parte , et in media ecclesia conlocavit . 
Temporibusque istius mense Ianuario apparuit stella cometis mane et vespere , et in ipso mense praedictus defunctus est pontifex , et sidus recessit . 
Iste , ut dixi , Romae natus , ab ipsa sede hic missus , doctrinam apostoli instanter praedicabat , et ut omnes a peccato se averterent . 
Postquam autem obiit hic beatissimus Iohannes die mense Ianuarii , sepultus est in ecclesia beati Apolenaris civitatis Classis extra muros , in monasterio sanctorum Marci , Marcelli et Feliculae , quod ipse a fundamentis haedificavit et tessellis decoravit , et omnia cunsummavit . 
Et super valvas dicti monasterii versus metricos continentes iuvenietis ita : ; Inclita praefulgent sanctorum limina templo Marci , Marcelli Feliculaeque simul . 
Pontifices hos Roma cepit , haec martir habetur . 
Horum Gregorius dat papa reliquias , Quas petit antistis meritis animoque Iohannes , Parvula pro summis reddere dona parat . 
Oraculum statuit , tanta virtute repletus , Cuius ab auspicii gratia extat opus . 
Qui bis septeno sacri diadematis anno , Tractatu vigili quo regit ecclesiam , Hanc quoque regentem reverendi culminis arcem Iunxit et eventum traxit ad arbitrium . 
Miranda subito subpendens arte cacumen , Inflexum reparat partis utraeque latus . 
Additus his meritis felix Smaragdus in aevum , Cuius in his titulis participantur opes . 
- De Sancto Mariniano XXX Marinianus Iste Romana natione , rubea visu fuerat forma , tensa et longa facies , glavaneo fulgebat oculi , et in omnibus valde decorus , nepos praedicti Iohannis praedecessoris sui fuit . 
A beatissimo Gregorio Romae consecratus fuit et ab eo hic missus est . 
Et cum voluisset ex hac cathedra evadere , ne pontifexesset , dicebat , se tanti honoris pondera adinplere non posse . 
Tunc beatissimus papa Gregorius coepit cunsolatoria verba reficere , dicens : ; Ego propter te unum parvulum faciam librum . 
Tene eum cotidie prae manibus tuis , semper in ipsum intende , observa verba illius libri et esto securus ab omni formidine . 
; Et scribens Librum Pastoralem et misit ei , dicens : ; Frater carissime , propter te hunc feci librum , serva diligenter , sic edoce gregem tuam , sicut hic continet . 
Sis cum sacerdotibus tuis et cum universa plebe , ut securus possis dicere in examinis die : Ecce ego , Domine , et plebs mea mecum . 
; Et accipiens beatus Marinianus , erat cotidie legens ineo et observans . 
Non fuit iste , ut ceteri , qui res ecclesiae devorat pro episcopati honore ; etiam alterius sumunt munera , et debitores fiunt . 
Et si contingerit orta intentio de duabus personis , sec mercantur sui honoris dignitatis , quomodo aliquem venundet . 
Et mittunt inter se exploratores , quantam ille largire pecuniam vult . 
Et cum nunciatum fortasse quingentos solidos , ille econtra deridit , quia pauci sunt . 
Ego , ; inquit , ; mille dabo . 
Interrogo , dicite domino ordinatori meo : melius est illi , mille solidos accipere quam illi pauci . 
; Nesciunt miseri , quia Simoniacas hereses sectantur . 
Et quomodo nesciunt , quando protestatur pontifex , dicens : ; Vide , ne per dationem aut repromissionem quasi Simoniacus es ? 
; Et ille vetat . 
Non utrorumque suorum malorum conscii sunt ? 
Occulte tribuunt et accipiunt , et palam omnibus negant . 
Cur non recordamini miseri ? 
Quod coram hominibus negatis , patefiet coram divinis oculis , coram angelis et arcangelis , et coram principatibus et potestatibus , coram tronis et dominationibus , eoram caelestibus exercitibus et virtutibus , omnia occulta et secreta ibidem publicabuntur . 
Vis pervenire ad culmen dignitatis ? 
Conspice labores certaminis . 
Quid tibi prodest vestem induere preciosam , cum anima diaboli sit laqueo capta ? 
Num parum tibi videtur ecclesia tenere regimen ? 
Si considerare vultis , episcopus plus est quam rex . 
Rex purpuratus et auratus , sedens in trono regali , semper de morte cogitat , gladii conscius , semper , ut effundat sanguinem , pensat . 
Episcopus vero de salutatione animae , de inpiorum poena solicitus , de paradisi gaudia . 
Videte quales inter utrumque : rex , ut demoliatur corpora , episcopus , ut coronetur anima ; rex , ut captivos ducat rebelles , episcopus , ut emat captivos , redimat et absolvat ; iste , ut quieta nocte somnum ducat , ille nocte tota in laudibus persistat divinis . 
Et quid plura ? 
Etiam et ipse rex episcopus , ut pro eo Deum deprecetur , rogat . 
Sufficiant ista : satis de [ his ] vobis dixi , non monendum , sed ad memoriam revocandum . 
Iste qui non ex nostro fuit ovile , videte , quomodo pie tenuit archieratica sede , monitus apostolica dogma . 
Istius igitur temporibus circa commorantes marina litora maximeque ac civitate Ravennate gravissima peste vastati sunt . 
Et voluntati anni circulo Veronenses cives valida mors consumpsit . 
Post hoc visum est terribile in caelo signum , et velut hostes sanguinei per totam noctem dimicantes , et lux clarissima lustrata est . 
Et in ipso anno Theodepertus rex Francorum cum Lothario patruele suo bellum cummisit , eiusque exercitus vehementer attritus est . 
Post aliqua evoluta tempora Benedicti patris coenobium , quod situm est in castro Casino , nocte a Langobardis praedatum est , tempore Bonifacii abbatis . 
Captaque est inter haec Agilulphi regis filia cum Gudescalcho viro suo ab exercitu Galicini patricii , de civitate Parmense , et in hac urbe Ravennae capti ducti sunt . 
Hic quoque vita privatus , Smaragdus patricius ordinatus est , qui postea ab honore patriciatus a Gallinico abiectus est , et ipse sibi dignitatem assumens . 
Tunc Ravennenses cives indignati , proiecto Gallinico temerario , Smaragdum in loco pristino restituerunt . 
Mauricius vero augustus , post annum inperium tenuit , cum suis filiis Theodosio et Tiberio et Constantino a Foca ipse , stratore qui fuit Prisci patricii , occiditur . 
Igitur , ut diximus , senper bellum fuit inter Ravennenses et Langobardos , et discordia grandis propter filiam suam , quae capta a Ravennantibus fuerat . 
Et propter ipsam iram civitas Cremona a praedicto capta et distructa est rege , et Mantua nimis vexata est et disrupta . 
Regnante Foca anno secundo , indictione , beatus Gregorius migravit ad Dominum , successitque eum Savinianus . 
Fuitque in ipso tempore validum frigus ; messes vero vastatae a muribus sunt , et alia percussae uredine . 
Et in eodem anno in populo famis valida , quia frugalitas omnis parva et rare inveniebatur , sicut nunc est temporibus nostris . 
Idcircum hoc factum est , ut indicium amissae praedicationis de morte beati Gregorii a Deo per ipsam famem validam ostenderetur , quia cibus animae praedicatio divina est , corporis vero omnis frugalitas . 
Igitur , ut diximus , mortuus est hic beatissimus die Kalendas Novembris , et sepultus est in ardica beati Apolenaris , extra muros Classis , cum multis lamentationibus . 
Et est ibi epithafium exaratum ita : ; Sanctificus senper monitis memorande sacerdos , Hoc positus tumulo Mariniane , iaces . 
Corpore defunctus tamen est tua fama superstes , Artus obit terris , lux tua facta tenet . 
Moenibus his veniens Romana antistis ab urbe , Tutasti precibus sanctae Ravennae tuis . 
Cuncta salutifero disponens tempore scela , Te pius in populo , Christo rogante , dedit . 
Quod tamen his tenplis meruisti sumere busta , Te placuisse Deo , tanta sepulcra probant . 
Utque vices cuius gessisti rite sacerdos , Ipsius inque locis sit tibi sancta quies . 
- De Sancto Iohanne XXXI Iohannes Hic plenus corpore , pulcer forma , pinguis facie , magnos habens oculos , alacri vultu , decorus aspectu . 
Iste non ut dominus , sed ut pius pater ovium fuit , mansuete cum eis vixit , ab omnibus dilectus , inreprehensibilis vir , pater orfanorum , viduarum lacrimis consolator , pupillorum defensor , egenorum tributor , elisorum erector , compeditorum absolutor et omnium bonorum sectator , magis in Dei laudibus gloriosus . 
O qualis iste , et quales modo sunt ! 
Non laniavit oves , sed de fructu gregis semper sua erat refecta mensa , et comedebant inlaetitia , exultans cum sacerdotibus et universa plebe . 
Sed tales hodie non sunt . 
Ergo quales sunt ? 
Nonne sunt episcopi ut illi et accipientes Spiritum sanctum in hora ordinationis sicut et ipsi et sunt episcopi similiter sanctificati ? 
Sed multo magis dissimiles ab illis , quia illi pro ipsorum animabus , qui partem rerum maximam suarum ecclesiis obtulerunt et ecclesias inclitaverunt , cotidie cum lamentationibus preces Deo dabant et ex ea captivos redimebant , et pro talibus beneficiis peccatorum expiabantur , et cotidie in orationibus misericordem Dominum deprecabantur . 
Modo vero non sunt tales isti ut illi . 
Sunt nunnulli , qui tali dono quondam ecclesiae cuncesso canes nutriunt , pauperes proiciunt , aucupes gubernant , accipitres fovent et scurriles delectantur cantus ; sacerdotes proiciunt , officiales ecclesia repellunt et omnis suffocant ecclesia coetus ; et quod peius est , venundant frumentum ecclesia et oleum et humida vina , et faciunt ex illis pondera argenti et auri dabuntque principibus et potestatibus , ut demergant sacerdotes suos , etiam plebem universa . 
Illi , ut superius audistis , tribuebant ad redimendum , isti vero nunc modo ad interimendum . 
Non sunt memores sermonis illius prophetae , qui ait : ; Principes tui in medio tui sicut leones rugientes atque animas comedentes per potentiam . 
; Qui sunt isti principes nisi miseri episcopi , qui res ecclesiae deglutiunt et sacerdotes suos spernunt , per occasiones res eorum auferunt et nulla illis solatia impendunt , sed etiam quod illorum est auferunt ? 
Ex ope ecclesia non participantur , sed sua perdunt . 
Audite improperium vestrum , Salomonis verba : ; Leo rugiens et ursus esuriens princeps superbus super populum humilem . 
; Cur non recordamini inspectores episcopi , ecclesiae praesules , quod cum euangelium dicit : ; Quia qua hora nescitis Dominus vester venturus est ? 
; Cur non pie vivitis et datis exemplum viventibus , ut ex vobis doctrinam sumant et pie in Christo vivant ? 
Si autem aliquem corripere volumus , statim improperat nobis vocem derisionis plenam : ; Tu quis es ? 
Melius es illo et illo episcopo ? 
; Ego vidi illum talem inspectorem dantem de sua mensa panem canibus , vidi talem currentem cum equo secus canes et leporem , vidi illum manibus suis tenentem accipitrem : et tu mihi praedicas ? 
Ecce cum talia et his similia audimus , confusis ab ipsis recedimus . 
Dicite mihi inspectatores : Unde divitia habetis ? 
Nunquid ex vestris parentibus ? 
Non , sed ex dimissione hominum mortuorum ecclesiae ditatae sunt . 
Pro qua igitur causa ipsam dimissione fecerunt , nisi ut eorum animas per vestras intercessiones mundaret et ablueret Deus per eas ? 
Quare sanctorum patrum regulam transgredimini et relinquitis , quae praeceperunt , dicentes : ; Episcopi res ecclesiarum tanquam commendaticias , non ut proprias utantur ; ? 
Dicite mihi : cum egressi fueritis de corporibus vestris , si non ipsi querelaverunt adversus vos , et dimiserit vobis Deus hoc peccatum ? 
Etiamsi dederitis elimosinam ex ipsis rebus , quam mercedem habebitis ? 
Non ex vestra substantia , sed de praecessorum munere . 
Sicut enim dominus , qui vocat villicum suum et iubet illi , ut dispendio familiae suae det centum modia tritici , et ille aliquantum teneat sibi et non omnia expendat , et qui sunt ex cunservis nuncient domino suo de eo , qui non tribuit totum , sed fraudulenter tenuit , flagellatus a domino , et moveat eum de villicatum aut foras proiciat , aut , quia missionem non explevit , mittatur in carcerem . 
Ita et de vobis talem protulit euangelista sententiam , dicens : ; Quod si dixerit servus ille in corde suo : mora facit dominus meus venire , et coeperit percutere pueros et ancillas , edere et bibere et inebriari ; veniet dominus servi illius in die qua non sperat et hora quam nescit , et dividit eum partemque eius cum infidelibus ponet . 
; Miseri ! 
de vobis dicta sunt , qui regimen ecclesiae suscepistis , qui inreprehensibiles esse debetis absque ulla macula . 
Et cum rapti fueritis a morte in tali negligentia , qualis perditio est , tum episcopus rapitur ad supplicium , et populares invitentur ad regnum , quia dies Domini sicut fur in nocte ita veniet . 
Sed , patres mei , [ non ] incaute agite , in vice apostolorum sitis , illorum tenetis cathedras , per illorum discurrite vias , ut in eorum ordine cunnumeremini . 
Sed hic beatissimus Iohannes , qui pontificium humiliter regit , omnibus vitae suae laetos duxit dies . 
Rexit in pace ecclesiam suam , divina inplens mandata . 
Obiit corpore , sepultus est , ut aestimo , in ardica beati Apolenaris . 
- De Sancto Iohanne XXXII Iohannes XXXII , mansuetus et humilis vir , sapiens corde , prudens in verbis , pulcra habuit eloquia , honestam duxit vitam moresque bonos de mellito sermone . 
Praedecessorum suorum ammonitiones inlaesas et incolumes custodivit . 
Hic autem , aiunt quidam cives , et civitatem Classis ab hostili populo ope multa ecclesiae tribus vicibus emit , non solum civitatem sed et abitantes in ea cum suburbanis suis omnibus , ut factus sum , emit . 
Nam observans , euangelica verba , et cotidie intendebat , quod dicitur : ; Discite quid est , misericordiam volo et non sacrificium . 
; Audite igitur per prophetam : ; Nonquid manducabo carnes taurorum , aut sanguinem hircorum potabo ? 
; Audi et alium prophetam , Esayam , filium Amos : ; Cum extenderitis manus vestras , avertam oculos meos a vobis , et cum multiplicaveritis preces , non audiam . 
; Quare ? 
Ubi est ergo David : ; Invoca me in die tribulationis tuae , eripiam te , et magnificabis me ; ? 
Certe et alter propheta : ; In die tribulationis clamabunt , et exaudiam . 
; Modo quid ? 
Ubi ergo Esaya vaticinium , quod dixisti : ; Haec dicit dominus : Cum deprecatum eum fueris , adhuc te loquente dicet : ecce adsum ? 
; Et e cuntrario dicit : ; Avertam oculos meos a vobis . 
; Una vox laetificat nos , alia cuntristat . 
Et quare nos non exaudiet Deus invocantes se ? 
Immo exaudiet , sed moriamur . 
Audi : ; Quare manus vestrae sanguine plenae sunt ? 
Lavamini , mundi estote , auferte malum cogitationum vestrarum ab oculis meis ; quaerite iudicium , subvenite oppresso , defendite viduas , et venite et arguite me , dicit Dominus . 
; Et iterum : ; Vae , qui iustificatis impium et pro munere cundempnatis iustum . 
Vae , qui dicitis bonum esse malum et malum bonum dicitis , quia non est impiis gaudere , dicit Dominus . 
Sed si auferas a te omnem vinculum iniquitatis et verbum murmurationis et des esurienti panem tuum ex animo et animam humiliatam satiaberis , ; Ysaias dicit , ; erit Deus tuus tecum semper et non declinabit a te . 
Tunc clamabis , et Dominus exaudiet te ; adhuc te loquente , dicet : ecce adsum . 
; Videte , quomodo cito exaudiet Deus observantes praecepta sua ! 
De iustis audi iterum David : ; Iunior fui et senui , et non vidi iustum derelictum neque semen eius quaerens panem . 
; De peccatoribus autem quid scriptum est ? 
; Peccatori autem dixit Deus : Quare tu enarras iustitiam meam et sumes testamentummeum per os tuum ? 
; et cetera usque : ; intelligite , qui obliviscimini Deo , ne quando rapiat , et non sit qui eripiat . 
; O karissimi , hic sermo ante oculos vestros cotidie stare debet , ut , quantum soliciti sumus de timore , tantum nobis proficiatad salutem . 
Vae anima illa , quae sic rapitur , quomodo accipiter aves . 
Hora egressionis animae nihil nobiscum tollimus nisi peccata quae gessimus . 
Subsannamur e malignis spiritibus , deridemur ab ipsis , et coartant sine misericordia . 
Cum male attrectemur , dicunt : ; Iste christianus mentitus , Christi opera in eo non invenimus . 
Ecce iste iudex captus est ; en iste rex lapsus est . 
Non quomodo una obnoxia persona , sic iste sacerdos in profundum praecipitatus est ? 
; Ante humanos oculos quietum iacet corpus , sed non videtur , qualiter a malignis spiritibus trahitur anima ipsius ad poenam . 
Et non solum inspectores ecclesiae pro se examinantur , sed pro ovibus suis et pro omni populo , qui sibi commissum est . 
Popularis homo fortasse pro anima sua patitur poenam , inspectores pro toto grege . 
Si in tenebras exterioris immittendus est , quod animam non ad Christum adtraxit , ubi mittendus est illi , qui christianas animas perdidit ? 
Non praedicasti , tacuisti ; non adquisisti ; adquisitas et qui Deum serviebat cur vexasti , aut quare adflixisti ? 
Quare in iudicio , ubi sedebas , periurii cunscius fuisti ? 
Quare criminis auctor ? 
Quare homicidii cunscius ? 
Nonne canon praecepit , ut episcopus nullam curam secularium per semet ipsum sumat , ut lectionis vacet , euangelium assidue legat et doceat ? 
Si hoc non vis sectari , imitare isto sancto viro , aequipara beatum istum Iohannem , redime captivos , erue iuxta prophetam eos , qui ducuntur ad mortem , praedica doce releva labentem ovem non te iustis separare a fratribus tuis , ut una cum ipsis beatus sis et gratia Dei in vobis vacua non sit . 
In huius igitur temporibus Agilulphus rex Langobardorum pacem cum Smaragdo patricio facta , per annum unum , stabilis fuit . 
Post namque annum expletum Balneum Regis et civitas Tusciae quae cognominatur Orbevetus ab exercitu invasae sunt Langobardorum . 
Et in mense Aprilis et Maio stella comis in caelo apparuit . 
Et iterum fecerunt Romani pacem cum praedicto rege tribus annis . 
Post haec autem invasa est Neapoli a Iohanne , et non post dies alliquos Eleutherius postquam expulit , interfecit eum . 
Et dum cum victoria reverteretur , patriciatus dedignatus est fascibus , quamvis eunuchus fuisset , imperii iura suscepit . 
Quiegressus de Ravenna Romam vellet ire , a militibus in castro Lucceolis gladio peremptus est ; cuius caput cunditum sacco Constantinopolim imperatori delatum est . 
Eo quoque tempore praedictus rex Agilulphus notarium suum Stabilisinianum ad Focacem imperatorem legatum misit , deinde cum legatis imperatori revertens , pacem inter utrumque facta , aliquantos annos quieta fuit Italia . 
Igitur , ut diximus , Focas , extincto Mauricio eiusque filiis , Romanorum invadens regnum , per [ octo ] annorum curricula principatum tenuit . 
Postulante beato Bonifacio papa statuit , Romana ut ecclesia omnium ecclesiarum et capud esset et sedis , quod antea Constantinopolitana ecclesia prima vocabatur . 
Iterumque petit ab eo praedictus papa , ut in veteri fano , quod Romani pantheon vocabantur , destructa ydolorum sordes , ut ecclesia sanctae et intemeratae virginis Mariae et omnium sanctorum Dei martirum vel cunfessorum fieret , atque firmarentur , [ ut ] ubi omnium cunventus daemonum cungregabantur , et ibi omnium sanctorum et Dei electorum memoria veneraretur . 
Interea exagitatum est bellum in Orientis partibus et Aegyptiorum . 
Prasini et Veneti inter se civili certamine gravissimas strages mactantes , multas Romanorum provincias , etiam et ipsam Ierosolimam captaverunt et ecclesias depraedantes , ad nihilum redierunt , et opes ecclesiae ornamentaqu e detulerunt , et ipsum vexillum sancta qua redempti sumus crucis auferentes , depopulaverunt et se cum detulerunt . 
Heraclianus vero , qui in illis diebus Affricam regebat , cuntra hunc Focacem rebellavit , atque veniens cum exercitu , privaviteum regno et vita ; Eraclius , eiusque filius , rem Romanam publicam regendam suscepit . 
His itaque transactis , defunctus est hic beatissimus et sepultus est , ut suspicatus sum , in ardica beati Apolenaris . 
- De Sancto Bono XXXIII Bonus iste nomine et operibus simul , macilenta et rubea effigie , plano capillis capite , canitiei ornatus et omni gratia plenus . 
Et si fortasse quis se cum cogitet , dicat aut alios interroget , quomodo iste vel unde scire poterat horum sanctorum effigies , quales fuerunt illi , si macilentes , si pingues , nulla dubitatio inde adcrescat , quia pictura insinuat mihi illorum vultus . 
Ab istius tempore vexationes gentium coeperunt crescere et fluctus illidere ; sed iste de oratione consuetus , non cessabat preces assidue Deo dare . 
Pro fidelibus orabat , ut proficerentur , pro infidelibus , ut ad gratiam pervenirent ; quia , antequam destruatur mundus , omnes ad Christum cuncurrent . 
Audi David : ; Reminiscentur et cunvertentur ad Dominum omnes tribus terrae et adorabunt ante cunspectum gentium . 
; Videte , quomodo ante iudicii diem omnis mundus post Christum ibit , et adorabunt solum Deum viventem in secula seculorum . 
Dic et cetera , o rex : ; Et adorabunt eum omnes reges terrae , et omnes gentes serviunt ei . 
; Et Paulus apostolus clamat : ; Donec plenitudo gentium introiret , et sic omnis Israel salvus fieret . 
; Et quare non credunt modo ? 
Quia eorum obdurata sunt corda et clausa sunt viscera . 
Illud velamen , quod Moyses habuit in facie , illorum infixum est cordibus . 
Et si velatum cor habent , quomodo ergo Ezechiel clamat : ; Auferam cor lapideum de carne vestra et dabo vobis cor carneum et scietis , quia ego Dominus ; ? 
Data sunt illi carnea corda , sed duritia illa semper in eis adcrescat . 
Audi apostolum : ; Secundum duritiam autem tuam et impoenitens cor tesaurizas tibi iram in die irae et indignationem iusti iudicii Dei , qui reddet unicuique secundum opera sua . 
; De eorum duritia audi ipsam veritatem : ; Potens est Deus de lapidibus istis suscitare filios Abrahae . 
; Apud Deum omnia possibilia sunt . 
Et quare non suscitavit ? 
Si voluit , quis cuntradixit ei ? 
Cum solus omnium dominator suscitavit sanctos apostolos , qui ex Abrahae propagine fuerunt , cuius vos imitatores estis et eorum gestatis figuras . 
Recordamini , solicite rogo , sancta ecclesia inspectores , quamvis sublimem teneatis sedem , tamen mortales estis , semper soliciti , semper pavidi . 
Audite per prophetam : ; Vos sicut homines moriemini et sicut unus de principibus cadetis . 
; Et filius praedicti prophetae : ; Beatus homo , qui semper est pavidus ; qui vero mentis est durae , corruet in malum . 
; Obiit autem hic beatissimus praesul die Kal . 
Septembris in senectute bona , sepultusque est in pace in basilica sancti Apolenaris sacerdotis et martiris in Classe . 
- De Sancto Mauro XXXIIII Maurus Iste fortis fuit viribus ; diaconus huius ecclesiae fuit et yconomos et abba monasterio sancti Bartolomei extitit , ubi nunc , uti conspicitis , ego sum , Deo favente , ex dimissione Sergii diaconi , patruelis mei . 
Hic praedictus , ut dixi , pontifex multas vexationes cum Romano pontifice habuit , multa certamina , multas turbines , multas altercationes . 
Multis vicibus Constantinopolim attigit , ut ecclesiam suam ab iugo vel conditione Romanorum everteret . 
Factumque est ita , et subtracta est Ravennatis ecclesia , ne unquam deinceps pontificis Romanae sedis ad cunsecrationis Romam iret futurus pastor Ravennensis ecclesia , seu nec illum regimen super se haberet , neque sub illius Romani pontificis ditione foret aliquando , sed hic cunsecrasset suum electum a tribus suis episcopis , palliumque ex imperatore Constantinopolitano deferebat . 
Si nos discurreremus per multa et longinqua itinera , per ordinem narrare potui , quomodo hoc factum est aut pro qua causa velquibus ingeniis . 
Si hoc facere voluimus , ut per omnia discurramus , cartas et atramentum expendo , et vos expectantes tardabitis . 
Diaconus et vicedomini istius ecclesiae fuit , monasterium beati Bartolomei apostoli , ubi ego abbas esse videor , ipse tenuit seculum [ illud ] . 
Igitur misit ad rectorem suum Siciliae nomine Benedictum diaconum , qui igitur in tempore regebat curam de causis hac rebus Ravennensis ecclesia , manipularium suum , voluit ipsum rectorem Siciliae cunstituere , per epistolam dicens : ; Satis nobis servitium placuit . 
Senuisti ; revertere ad sanctam matrem ecclesiam , ubi nutritus fuisti . 
Tenpus est iam , ut videam te , et istum nostrum manipularium constitue rectorem post te . 
Si fieri potest , non sit tibi gravis haec nostra admonitio ; quod si tibi grave est hoc huius , vide , quomodo eum ad nos remittas . 
; Ille autem , sciens voluntatem pontificis , honoravit eum diversis exeniis et donis , auro argentoque , vasis cuncupiscibilibus atque promiscuis aliis . 
Cum vero deducti fuissent ad navem , obsculati sunt se invicem , et valedicentes ei , dedit illi trecentos aureos et misit illum opimum ad pontificem suum . 
Tunc praedictus Benedictus diaconus venit iterum in Siciliam , exinde honeratis dromonibus quinquaginta vilia modiorum tritici , sine quavis aliis aristis aut legumina , pelles arietum rubricatas et iacintinas casulas et pluviales syrias exornatas , laenas et cetera indumenta , vasa de auricalco et argentea , solidorum aureorum triginta unum milia . 
Ex his quindecim milia in palatio Constantinopolitano et sedecim milia in archivo ecclesia deportavit . 
Haec pensio omni anno solvebatur , triticum vero semper ad mensa unde pontifex vescebatur . 
Reversus vero manipularius pontifici narravit omnia quae gesta sunt , et indicavit de donis quod ei largitus est , et egit gratias absenti viro . 
Post tertium annum iterum misit eum , qui antea fuerat , in Siciliam ad praedictum diaconum , occasione data pro orto , quem tenebat , accessionem faceret , ut iterum muneraret eum . 
Et misit , ut , si non possit difinire causam : ; Ne quis invadat , etiam Constantinopolim pergite et imperatori supplicate . 
; Ille vero , postquam legit missam sibi epistolam , suscepit eum honorifice et dixit illi : ; Ortum , de quo agitur , dic domino meo , nos habemus . 
Cras maneamus illuc , et causam , pro qua tu missus es , sic faciam , quod tu nunquam ad Siciliam desideres venire . 
; Qui tribuit ei argentum multum ponderaque auri plurima . 
Et ultra non fuit ei , postquam Ravennam attigit , necesse ad Siciliam remigare . 
Contigit eo tempore , ut papa Romanus mitteret ad eum legationem , ut Romam pergeret , volens eum subiugare suae ditioni . 
Qui accepta epistola legit et cumplicuit , aiens ad legatos apostolicae sedis : ; Quid est hoc , quod facere nitimini ? 
Nonne inter nos statutum est et sacramentum cunfirmatum , ut nec ille adversus me vel meam ecclesiam , neque sui posteri successoresque meos inquietent ? 
Meum cyragraphum apud se habet , et ego illius detineo , post omnia inter nos cunscripta et sacerdotum meorum et illius manibus roborata . 
In ipsius manibus praecepta pagina confirmata sunt . 
Etiam vos ipsis ibidem literas exarastis . 
Haec iussa non cunsentio . 
Revertamini ad eum , qui vos misit , et quod audistis nunciate . 
; Qui reversi nunciaverunt per ordine gesta re . 
Tunc indignatus papa iussit scribere epistolam obligationis , anathematis vinculi innodatam , et ipse manu propria subscribens : ut , si non ad apostolicam sedem Maurus archiepiscopus veniret , non haberet licentiam missas canere , nec nullus homo ad eius communicationem accederet , neque quicumque clericus se illi adhaereret , nec ad sacrumsanctum altare cum ipso accederet , nec ullam oblationem cum eo vel pro eo offerret . 
Quicumque autem temerarius fuisset , non observasset , Iudaicis esset vinculis alligatus et a regno Dei alienus fuisset . 
Haecomnia inserta in epistola deferunt legati Romanae sedis , pontifici Mauro Ravennensis civitatis obtulerunt . 
Quam accipiens Maurus antistes , tristissimas legit literas . 
Qui et iste ira repletus , non specie furiae , sed quasi furor inrevocabilis , scribens et ipse epistolam similiter obligationis ex anathemate commissa , ut nec ille papa licentiam haberet , missas canendi , sicut nec iste ; ad instar Romana epistola suam scribere iussit misitque Romam ad praedictum papam . 
Quam lectam proiecit a se , iterumque iussit colligi . 
Post haec voluit dirigere legatos Constantinopolim ad imperatorem , ut eo coherceret Maurum archiepiscopum , ad cuncilium Romam iret , quomodo ausus fuisset magistrum suum obligationis epistolam mittere . 
In tali vero obligatione mortui sunt ambo . 
Ex illa vero die nec Romae oblationes pro eo offerunt , nec hic pro isto ; sed tantum omni ebdomada , die quinta feria post verpertinum officium expletum cunveniunt presbiteri , diacones , subdiaconi et clerici , ingrediuntur in secretarium et dividunt inter se bucellam panis et botulos singulos , ciatum vini ; et dicit presbiter vel quicumque in ordine prior est : ; Requiem aeternam donet dominus Deus anima illius , in cuius commemorationem hac sumpsimus , ; et ceteri dicunt : ; Iubeat Deus ; ; et his dictis recedunt . 
Aiunt alii , quod post mortem ipsorum , post plura tempora Romae in concilio hanc causam discussam fuisset . 
Qui providentia episcoporum quasi pro depositione illorum inciderunt summitatem cunpadis pedis dexteri . 
Sic illi , sic isti . 
In hora autem mortis suae vocavit omnes sacerdotes suos , plorans coram eis , petens veniam , et dixit ad eos : ; Ego ingredior viam mortis , contestor et moneo vos , non vos tradatis sub Romanorum iugo . 
Eligite ex vobis pastorem , et cunsecretur a suis episcopis . 
Pallium ab imperatore petite . 
Quacumque enim die Romae subiugati fueritis , non eritis integri . 
; Et his dictis obiit ; sepultusque est in ardica beati Apolenaris , mirae sepulturae . 
Ibi fuit lapis pirfireticus ante praedictam arcam , preciosissimus et valde lucidissimus in modum vitri . 
Et apertis ianuis , quae respiciunt ad ecclesiam beati Severi , intuisset quis illum lapidem , sicut in speculum tam homines quamque animalia sive volatilia vel qualiscunque res inde transissent , enigma quasi [ in ] sepculum videri potuisset . 
Sed pene annos , tempore Petronacis pontificis Lotharius augustus tollere iussit , et in capsam ligneam super lanam inclausit et Franciam deportavit et super altarium sancti Sebastiani , mensam ut esset , posuit . 
Praeceptum mihi a pontifice fuit , ut ego illuc issem , ne caementarii incaute agerent , frangeretur ; sed corde dolore pleno in partem aliam secessi . 
Iste corpus beati Apolenaris , qui dudum in ardica ipsius conditum a Maximiano praesule cum Iuliano argentario fuit , exinde tulit et in medio templi collocavit ; et ipsius martiris historiam laminis argenteis infixit . 
Epitaphium vero desuper invenies scriptum continente ita : ; Prima fides , nostrisque pater promiserat olim Perspiciendum oculis et lagis voce vocandum , Christum concrebrans , Christum sonasti , omnia Christum , O nomen praedulce Mauri pontificis , lux et decus , Praesidiumque nostrum , requies o certa laborum ! 
Blandus in hore sapor , flagrans odor , irriguus fons , Castum amor , pulcra species , sincera voluntas . 
Si gens surda neget sibi tot praeconia de te , Tam multas rerum voces elementaque tanta Vidisti , angelicis comitatum coetibus alte Ultima quam spacium non mensurabile tendit . 
Currens namque gradibus regumque sedens , Praemia digna ferens ; quae te tam laeta tulerunt Eloquia merito primi sequaces defuisti . 
Tam generis tibi celsus apex , quam gloria fandi ; Inviolatus amor , castae praeconia vitae . 
Ore decens , bonus ingenio facundus et omni , Vota probantur Deo meritisque faventia sanctis . 
Omnia quae voluisti , prosperaque vidisti et idem . 
Optasti quicquid , [ sic ] contigit , ut voluisti . 
Creditus et vitas hominum rationi medendi , Inde et perfunctae manet hac reverentia vitae . 
Virtutibus tuis ad culmen tuam relevasti sede , Serta tenens apostolica , ad iura propria collocasti . 
Nunc etiam manes placidus pia cura restrictus , Et nunc perpetuus sentiris sub humo sepulcri . 
Corruptela patris nascentem turbida carnis , Progenies , Christum invenies de corde parentem . 
; Et ante ipsam arcam invenies in pavimento tessellis exaratum continentem ita : ; Hic requiescit in pace Maurus archiepiscopus , qui vixit annos plus minus LXVII . 
Qui tempore domni Constantini imperatoris liberavit ecclesiam suam de iugo Romanorum servitutis . 
- De Sancto Reparato XXXV Reparatus Iste iam senior aetate , et eius macilenta effigies erat in ecclesia beati Petri . 
Hic Ravenna episcopus a tribus suis subfraganeis ordinatus est , ut mos est Romanus pontifex consecrari . 
De monasterio sancti Apolenaris quaesitus est , hic Ravenna non longe a posterula Ovilionis in loco qui vocatur Moneta publica ; exinde abba fuit . 
Et istius ecclesiae vicedominus fuit , post pontificem similiter tenuit principatum . 
Temporibus Constantini imperatoris maioris , patris Eraclii et Tiberii , Constantinopolim perrexit , et quicquid imperatori postulavit , obtinuit . 
Inter ceteras confirmationes exarare iusserunt tale praeceptum , ut nullus sacerdos vel quicumque clericus qualibet censum in publico dedisset , non ripaticum neque portaticum vel siliquacio aut teloneum nullus ab eis exigere debuisset . 
Et iterum statuit atque decrevit , sive ecclesia sive ex monasterio vel commenditos ipsius ecclesia aut stratores vel staurofori a quocunque iudice aut exactore aut qualibet potestate essent subiecti nisi tantummodo pontifici aut rectori ecclesiae . 
Et hoc decrevit , ut in tempore consecrationis non plus quam octo dies Roma electus moram invertat . 
Et iussit , et eorum effigies et suam in tribunali cameris beati Apolenaris depingi et variis tessellis decorari , ac subter pedibus eorum binos versus metricos describi , continens ita : ; Is igitur socius meritis Reparatus ut esset , Aula novos abitus fecit flagrans per aevum . 
; Et super capita imperatoris invenies ita : ; Constantinus maior imperator , Eraclii et Tiberii imperator . 
; Verus pastor pie cum ovibus vixit . 
Non sub Romana se subiugavit sede . 
Sublevavit ex paupertate sacerdotes , ditavit et ampliavit cleros , non eorum abstulit , ut modo faciunt , sed ex ecclesia minoribus tribuebat maioribusque augumentabat . 
Oves gaudebant ecclesia , pullulabat doctrina , per diem noctem vigilat . 
Non fuit cupiditate plenus , non timidus , non elatus , non invidus , non castromagiae amator , repellens philargiriam , cenodoxiam recusabat , fugiebat accidiam , spretor superbiam . 
Talis fuit , sicut dixit Dominus : ; Verus Israelita , in quo dolus non fuit . 
; Quomodo recordamur seniores dicere de bonitatibus pontificum , et modo multa in eis mala conspicimus ? 
Ipsi , qui vas fractum sanare debuerunt , sanum ipsi cunfringunt . 
Heu quanta nos cooperiunt lamenta , quanti nos luctus , et quantis impedimur lacrimis fletibusque et singultibus ! 
Et qui in simplicitate cordis Deum deprecari debent , maxime blasphemant , et commissa peccata , ut liberentur a malis pastoribus , deposcunt . 
Haec oratio in peccatis est iuxta illud : ; Et oratio eius fiat in peccatis . 
; Sed melius est a Deo cotidie clamando liberari , quam tacendo sub impiorum manibus redigi . 
Scriptum namque est : ; In tribulatione invocasti me , et liberavi te , ; et alibi : ; Invoca me in die tribulationis tuae , et eripiam te , et magnificabis me . 
; Haec promissa firmiter teneamus , quia exaudiet et liberat Deus petentes se in tempore angustiae . 
Moises clamando liberatus est de manu Pharaonis ; Ezechias clamando ex caelis angelum promeruit , qui pro eo centum et octuaginta quinque milia ex Assiriorum castris prostravit ; Petrus orando ereptus est de manu Herodis . 
Quis deprecatus est Deum non dissimulando , sed ex totis viribus , non est ereptus de manibus inimici ? 
Audi Dominum in euangelio dicentem : ; Iudex erat in civitate , qui Deum non timebat nec hominem verebatur . 
Vidua quaedam molesta erat ei cotidie dicens : Vindica me de adversario meo ; et cetera . 
Ait autem ipse Dominus : ; Deus autem non faciet vindictam electorum suorum clamantium ad se die ac nocte ? 
; Ideo oportet semper orare et non deficere , sicut iste sanctus pontifex orationibus omnia obtinebat magis quam pretio . 
Mortuus igitur et sepultus est in ecclesia beati Apolenaris . 
Epitaphium ipsius deletum est . 
Obiit , ut diximus , Kalendas Augusti . 
- De Sancto Theodoro XXXVI Theodorus Iste iuvenis aetate , terribili forma , orridus aspectu et omni fallacitate plenus . 
In ecclesia Apostolorum hic Ravennae a suis episcopis cunsecratus fuit . 
Plures malitias de eo seniores nostri retulerunt . 
Miror , quomodo die uno in suis malis actionibus sedem obtinere valuit . 
Usque istius ingressum statuta ecclesia , quae in tempore Felicis papae inter sacerdotes , clerum et archiepiscopum facta sunt , permanserunt . 
Crudelitatem ipsius in medium proferamus . 
Quartam a clericis subripuit . 
Scripta statuta ecclesia ... continebatur , rogo praecepit cuncremari . 
Pondera panium constituit , vini minuit mensuras . 
Deinceps multa et alia addidit gravamina , quae hic , dum ad cetera ire conor , lacrimante calamo adsignare non valeo . 
In diebus igitur illis facta est famis valida in tota terra ista , et ipse deglutivit totius regionis frumentum . 
Cum vero sacerdotes non invenirent unde emerent , ierunt ad illum supplicantes , ut auxilium tribueret illis . 
Ille autem accersitum archidiaconum nomine Theodorum et archipresbiterum similiter nomine Theodorum , dixit ad eos : ; Dicite sacerdotibus ecclesiae et clero universo : ; Quare vos inopia famis cunsumit ? 
Si dimittitis omnem quartam ecclesiae et tantum per anni circulum pro quarta donum accipiatis secundum providentiam pontificis , modo relevabo inopiam vestram . 
; Qui diu castigati , gravescente fame , cunsenserunt ; et ab illo tempore quarta a clericis istius ecclesiae sublata est usque in praesentem diem . 
Consuetudo vero Ecclesii , quae in singulis voluminibus per unumquodque officium erat scripta , abstulit et igne cunsumpsit . 
Quadam die sedens in cathedra dignitatis , dum murmur sacerdotum et clericorum esse adversus eum de consuetudine Ecclesii , quomodo unus ex officio habere potuisset , videns se superatum , palam omnibus dixit : ; Credite mihi , filii , quia ego in omnibus vestram consuetudinem non usurpo , sed magis augumento . 
; Et data obligatione in ecclesiae coetu , ut quicumque ex illis consuetudines , ubique scriptas reperissent , ante eum allatae fuissent . 
Quod , cum multae cedulae ante eum allatae fuissent , in machinatione cordis mala placuit illi . 
Ille vero quasi cum gaudio accepisset , serena fronte coram omnibus , sed in pectore vulnus saevissimum erat , dixit iterum illis : ; Exquirite etiam adhuc , ut inveniatis , et fiat cunfirmatio talis inter me et vos , ut nunquam inter vos et meos posteros lites adcrescant . 
Illi iterum abierunt et scrutati sunt diligenter , quas mox , ut invenire potuerunt , adduxerunt ad illum . 
Ille vero fraudulenter simulabat omnes cedulas et ait ad illos : ; Ite modo , ut mecum volutem , qualiter cunfirmem , et nunquam causatio iteretur . 
; Et accepta omnia coartans in volumina singula , in fornace istius balnei igne cuncremavit . 
Talia iste cum suas oves egit periuria pontificis , et seductio mala decepit . 
Utinam quia non cathedra pastoris , vel etiam loco mercenarii tenuisset ! 
Iste in sua sede ut lupus in grege , leo inter quadrupedia , geracis inter volatilia , procella in maturis fructibus . 
Quid illi profuit pontificium ? 
Qui etiam usque hodie , quando sepulcrum eius clerici mentiuntur , qui etiam post curricula annorum fortasse , corpus eius ubi umatum et destructum requiescit , maledictionem et cunvitia dicunt . 
Etiam ceteri , qui ignorant , ad scientes dicunt : ; Insinuate nobis , ubi requiescit ille iniquissimus praesul . 
; Tempore namque illo aedificatum est monasterium beati Theodori dyaconi a Theodoro patricio non longe a loco qui vocatur Chalchi , iuxta ecclesiam beati Martini cunfessoris qui vocatur Caelum aureum , quam Theodoricus haedificavit rex , sed sub potestate istius pontificis relatus . 
Fecit supradictus patricius et exarchus calices aureos tres in hac sancta Ravennate ecclesia , qui sunt in praesentem diem . 
Cotidieque cuncurrebat ad monasterium sanctae Mariae qui vocatur Ad Blachernas , ubi Deo volente ego abba existo ; et ibidem requiescit cum Ageta coniuge sua . 
Et fecit thecam super ipsius virginis altare ex blacta alithino preciosissimam , habentem historiam , quomodo Deus fecit caelum et terram et creaturas mundi et Adam et progenies illius . 
Quis similem cunspexit ? 
Deo favente usque hodie permanet . 
Ecclesia vero beati Pauli apostoli , posita est prope Wandalariam , ipse cum isto pontifice exaltaverunt et adauxerunt , quia antea sinagoga Iudeorum describebatur . 
Istius patricii temporibus coepit Iohanicis nomine in eius palatio hic Ravennae sapientia pullularet . 
Causa vero , proqua in medio proferamus , non tacitam relinquamus . 
Contigit eo tempore , notarius praedicti exarchi divino iussu mortuus est , pro quo lamentabatur patricius , non solum pro morte eius , sed plus , quia non habebat similem virum sapientissimum , qui potuisset epistolas imperiales cunponere vel ceteras scripturas cartulis , quas necesse erat , in palatio perficere . 
Cum autem ille suam tristitiam indicasset , dixerunt ad illum : ; Nullam dubitationem dominus noster ex hac abeat causa . 
Est hic adolescens unus Iohanicius nomine , scriba peritissimus , in scripturis doctus , in sapientia fecundus , in consilio providus , in sermone verax , cautus eloquio omnique scientia plenus , nobilissimis ortus natalibus . 
Si mox iusseritis venire et ante tuum cunspectum adstare , tunc placebit tibi , Grecis et Latinis literis qui eruditus est . 
; Quo audito verbo , quod dicebatur , exilaratus , praecepit eum venire . 
Et stetit ante eum , despexitque eum in corde suo , eo quod brevis erat forma et indecoris aspectu . 
Horruit visibilia , dilexit postmodum invisibilia . 
; Infirma mundi elegit Deus , ut cunfundat fortia . 
; Patricius autem cunversus ad obtimates huius civitatis dixit : ; Putatis , quod ipse hoc palatium per suam scientiam tuere poterit ? 
Non puto . 
; Et dixerunt ei : ; Iubeat dominus noster interrogare eum ; quod si non valet , recedat . 
; Iussitque deferri epistolam , quae ad se de inperatorem venerat Grece scriptam , dixitque ei patricius : ; Lege . 
; At ille prostratus ante pedes eius , surrexit displicuitque et ait : ; Iubes , domine mi , ut Grece legam , ut exarata est , an Latina verba ? 
; Quia Grece ut Latine utebatur et Latina ut Greca tenebat . 
Tunc admiratus patricius una cum maioribus et coetu populo , iussit deferri praeceptum Latinis literis exaratum , et praecipiens ei dixit : ; Tolle hoc praeceptum in manu tua et lege idem Grecis verbis . 
; Accipiens vero ille , legit Grece per totum . 
Tunc placuit patricio sententiam eiusdem Iohanicis , et glorificavit Deum , qui abstulit animam , animatum restituit corpus . 
Iussitque nisi per suam scientiam extra palatium nullatenus moveret pedes , sed cotidie ante eius stare aspectum . 
Is itaque gestis , post tertium vero annum imperator Constantinopolitanus iussit exarare epistolam ad hunc patricium continentem ita : ; Mitte ad me virum illum , qui tales cunpositiones , quas ad me misisti , et carmina fingit . 
; Qui , honerata roborea travi diversa necessitate , misit eum in Cunstantinopolim . 
Et cum eum intuitus fuisset imperator , incredibilis fuit de eius scientia . 
Post dies vero paucos eius claruit doctrina , et inter primates eum habuit . 
Igitur Theodorus istius civitatis pontifex non recedebat a nequitia infinita , quam coeperat . 
Quando anplectabatur presbiteros , omnes diaconos repellebat ; post vindictam exercitam iterum diligebat diaconos et presbiteros hodiebat . 
Tales dissensiones ante eos nequissimus serebat sator et utrumque mellificabat . 
Post vero omnes in paupertate redegit et penuria nimis affligit , per grandem necessitatem omnes indignati sunt maxima ira . 
In die namque vigilia nativitatis Domini ierunt sacerdotes unanimiter ad Theodorum archipresbiterum et ad Theodorum archidiaconum , et dixerunt eis : ; Dic domino nostro pontifici : ; Male contra nos agit , satis nos opprimit sive stimulat , multa gravamina super nos imponit , quae tolerare , minime possumus . 
Quartas nobis per occasiones abstulit , statuta apostolica cunfregit , consuetudines ecclesiae incendit , matriculas demit , a gremio nos ecclesia repellit , euangelica dissimulat , corpora affligit , substantias diripit , facultates tollit , censuales nos esse nititur . 
Iram illius tolerare non possimus . 
; Illi autem euntes narraverunt clericorum verba in aures pontificis . 
Ille , omnibus verbis auditis , quasi missile suscipiens telum , statim in ira versus , ait eis : ; Vos irritatis cleros , vos haec verba in ora eorum ponitis . 
Certe , qui hoc dixerunt , nunquam in melius proficient . 
; Et cunversus ad archipresbiterum , dixit : ; Tu es huius verborum sceleris auctor , tu sacerdotum seditionis caput , tu plenissime acerrimus hostis , tu cuncitator plebium , infestissimus undique adversarius es . 
Faciam post hanc festivitatem , quod nunquam alium voces lacesses . 
; In ipsa vero ira perrexerunt omnes ad ecclesiam beatae Mariae semper virginis celebrare vigilias . 
Et post vero expletum officium retulerunt verba pontificis ad clerum universum ; et indignati sunt , cunsiliantesque mutuo , abierunt singuli in locum suum . 
Tunc Theodorus archipresbiterum ivit ad Theodorum archidiaconum , cunsobrinum suum , in monasterio sancti Andreae apostoli , quod est fundatum non longe ab ecclesia Gothorum , prope domum quae vocatur Mariniana . 
Pulsante eo ostium ianua , venerunt famuli domum , percussorem ligni inquirere , quis esset . 
At ille dedit notitiam , quia : ; Ego sum . 
; Illi autem citius abeuntes narraverunt , dicentes : ; Theodorus archipresbiter ostium pulsat , vult ad te ingredi . 
; Rapidissimus alius venit et dixit , quia in monasterio erat . 
Et archidiaconum ait : ; Quid prodest , quod loquimur , quia ad effectum non pervenimus ? 
; Dixerunt ei domestici sui : ; Quid est hoc , quod irascetis ? 
Caro tua proxima est , si tunc tuus est , loquere cum eo ; non separemeni . 
Quod si pontifex contra te saevierit , ille pro te quomodo verba proferat ? 
; Et ingressus in praedicto monasterio , locuti sunt inter se mutuo ; et antequam separarentur , dixerunt inter se : ; Quomodo haec consilia nostra stabilia erunt , quod locuti sumus ? 
; Archipresbiter dixit : ; Deus omnipotens sit inter nos mediator et iste apostolus eius , et in die iudicii inter me et te : quitransgressus fuerit , requirat Deus causam fallaciae . 
; Archidiaconus respondit : ; Fiat , sic fiat . 
Talis terminus inter nos firmatus est , quem transgredere nemo possumus . 
; ; Omnes presbiteros istius aedis ad me cuncurrunt , tu cunvoca diaconos omnes et ceteros ecclesiae . 
Eamus ad ecclesiam beati Apolenaris , et intrantes domum Antioceni viri , stemus ibi ibique missas audiamus . 
Nullus cum eo hodie ministret . 
Repellamus eum , quod non sit pastor noster . 
; His dictis , abscedit . 
Nocte vero eadem ierunt omnes ad ecclesiam beatae virginis Mariae celebrare missarum solempnia ; et locuti clam cum singulis officialibus , cunsenserunt et dixerunt : ; Utinam ante factum fuisset , ut non in talem devenissemus penuriam . 
; Expleta vero missa in ecclesia Apostolorum , insurgente aurora , cum Phebea lumina terram lustrassent , perrexerunt omnes unanimes ad ecclesiam beati Apolenaris , quae sita est in civitate dudum Classis ; et exclamantes ploraverunt amaro animo . 
Factum est autem , postquam radius solis orbe emicuit , misit praedictus pontifex notarium iuxta consuetudinem , ut vocaret sacerdotes , ut procederet in ecclesia et missas celebraret . 
Qui cum venisset , nullum ex eis invenit ; et reversus nunciavit ei . 
At ille ait : ; Fortasse dormiunt , pro eo quod in hac nocte fatigati fuerunt , ideo sopore depressi sunt . 
; Sustinentes autem eo quasi una hora diei , iterum misit notarium , et non invenit aliquem eorum ; nunciavitque ei , quia onmes desunt . 
Et ait ille : ; Quid est hoc ? 
Qualis iam hora est ? 
Si non omnes venerunt , vel etiam quanticumque sunt veniant . 
; Respunderunt autem de circumstantibus , dixit ei : ; Non aestimet dominus noster nisi quod ego dico : nullum hodie ex tuis sacerdotibus reperies , qui tecum ad altare in hac solempnitate accedat . 
; Dixitque ille : ; Quare ? 
; Et ait iterum : ; Quia omnes transmearunt Cesareae calles , ad sanctum ierunt Apolenarem , et ibidem missam celebrant presbiteri , diacones , subdiacones , acolithi , ostiarii , lectores cantoresque , diverso clero , illuc ambulaverunt ; non est relictus ex eis neque unus ; sola ecclesia est , non est ullus custos . 
Asserebant , se valde afflicti esse , migraverunt . 
; Tunc surrexit de sella , ubi sedebat , dedit sibi alapam in fronte , dicens : ; Heu victus sum . 
; Ab alto trahens suspiria pectore , se ipsum lamentans , cubiculum introivit . 
Plebes autem in ecclesia mirabatur , ignorans huiuscemodi causam . 
His ita peractis , statim pontifex misit nobiles viros cum velocissimis equis , ut satisfacti omnes ad ecclesiam reverterent . 
Illi vero , cum vidissent eos ad se venientes , mox levaverunt se omnes , submissi humo vultibus , et magna voce , antequam legati pontificis locuti fuissent , dixerunt : ; Recedite , quia non habemus pastorem , sed interfectorem . 
Quando in hunc regressus est ovile , non talem , ut facit , dedit promissa . 
; Surge , sancte Apolenaris , celebra nobis missam die nativitatis Domini . 
Te nobis dedit sanctus Petrus pastorem . 
Ideo tui sumus oves . 
Ad te cuncurrimus , salva nos . 
Non hic consecrationem accepisti , sed ipse apostolus suis te beavit manibus et Spiritum sanctum tribuit ; ad nos direxit , et nos tuam recepimus praedicationem . 
Ad gubernandum missus es , non ad delendum . 
Tu ante aequissimum iudice stas , certa pro nobis , confringe ora cruenta lupi , ut nos deducere valeas per amoena pascua Christi . 
; Quod si non surrexeris et hodie in hac nativitate missas non celebraveris , omnes unanimiter statim ex domo tua egredimur etproficiscimur Romam ad beatum Petrum magistrum tuum , et cum lamentationibus ante eum prosternemus , et cum ingenti luctu immensoque fletu magnisque cum suspiriis dicemus : ; Fuimus ad discipulum tuum , praesulem nostrum et praedicatorem , quem nobis dedisti , et noluit missas in tali praecipuo die nativitatis Domini celebrare . 
Aut vindica nos de eo , aut da nobis novum pastorem , qui nos defendat deore draconis , qui infra nostra moenia cubat et nostras cundoleat afflictiones . 
Ecce tu ipse , pastor bone , nosti , quia multi ex tuis ovibus retro abierunt pro nimia gravamina et famis penuria , recesseruntque a sancto mandato et a doctrina tua , nequissimus praesul suffocante . 
; Quod si non nos audierit , exinde vergimus Constantinopolim ad imperatorem et quaerentes illi patrem et pastorem . 
; In his autem dictis talis lamentatio luctusque ingens ex utrisque partibus fuit , ut illi , qui ad pontificem versi sunt , pro intemperatis lacrimis atque murmurationibus omnium illorum clericorum vix verba dare valuerunt atque legationem explere nequiverunt . 
Tunc Theodorus archiepiscopus , metuens hoc , tristis ad palatium cum magna festinatione profectus est et omnia , quae acciderunt sibi , retulit patricio cum moerore , dicens : ; Dereliquerunt me oves meae , expoliatus sum pastorali honore et repulsus spretusque . 
Grege Domini mihi commisso quaerit sibi pastorem alium ; properaverunt Classem , et ingressi in ecclesiam beati Apolenaris , accusantme aput Deum et derident me . 
; Patricius vero subito misit nobiles viros , ut revocarent universos cleros , et eorum omnes consuetudines in pristinas restitueret . 
Illi autem indignati coeperunt flere et dixerunt : ; Si Constantinopolim attigemus , etiam et super exarchum hunc querelabimus , quia antea corrigere eum noluit . 
Non venimus , sed usque horam nonam expectabimus hunc beatum Apolenarem pontificem nostrum ; quod si moras fecerit , Romam grediemur . 
; Et reversi , largas fundentes lacrimas , nunciaverunt pontifici et patricio ut audierunt , et lamentabantur . 
Addiderunt , quod talis luctus mugitusque infra ipsam resonat ecclesiam , qualis nunquam nec auditus nec visus in tota Classe fuit . 
; Etiam et audientes illorum moerentium voces , cum ipsis amare flevimus . 
; Tunc archiepiscopus moerore valde conflictus , voluit se pedibus patricii prosternere ; ait enim ingenti luctu : ; Obsecro tuamclementiam , non vos pigeat illuc ire et fatigium pro me habere , ut spondeas pro me , omnia facturus pollicere , iuxta quod illis placet , et ex rebus ecclesia non amplius nisi ut unus ex illis particeps sum . 
; Tunc patricius faleras equum superimponi iussit , ascendit desuper , venit ad praedictum martiris sepulcrum , et cunvocans omnes ad se , fudit lenia verba pacificaque , et se cum reduxit , promittens omnia emendare , sicut nuper audistis . 
Et venerunt et missas et vesperum una hora celebraverunt cum mansueto pontifice , vesperascente die . 
Alio vero die venit exarchus ad domum ecclesiae , et sedit cum archiepiscopo et cunctis presbiteris , a terga eorum diaconi stantes , una cum omni clero ecclesiae steterunt in cunflictum . 
Cum multa controversia et alterna verba inter eos essent , convictus est pontifex , et statim restaurati sunt omnes de honore et dignitatibus , et sortiti sunt opes ecclesiae , et non fuit ex eis aliquis , qui quandam partem ecclesiae non haberet , etiam et subtractos actores et prastias ab huius ecclesiae familiaribus , et perrexerunt omnes laeti ad monasteria sua , et benedicebat Deum . 
Quibus antea solus pontifex utebatur , postea omnes sortiti sunt , et ex illo die tale foedus inter pontificem et sacerdotes statutum est , antequam cunsecraretur , per repromissionem , ut familiares ecclesia auctoriam curationem habeant . 
Igitur post paululum tempus ipse praesul dolorem in pectore servans nocendi suis sacerdotibus , recordatusque malum , quod in eum exercuerunt , et quia minime poterat , ut volebat , suos parentes de rebus ditare ecclesia , occulte suggestionem Romam mittens ad Agathonem papam , quasi pro causa sanctarum Dei ecclesiarum in fide catholica cum eo tractaturus , illuc eum iuberet venire . 
Qui mox scripsit epistolam , ut Theodorus praesul pro sancta et intemerata fide catholica Romam properaret . 
Qui ostensam coram omnibus suis sacerdotibus legens replicuit dixitque ad illos : ; Quid vobis videtur ? 
Ecce apostolicam epistolam vidistis , et quod infra cuntinet scitis : quid vobis videtur ? 
Extra vestram non faciam voluntate . 
Unum abeamus cunsilium , fratres , una voluntas , unus animus sicemus et antecessemus . 
; Illi vero in simplicitate respundentes , nescientes occultum cunsilium , dixerunt : ; Oportet nos omnibus pro fide orthodoxa etsancta Dei ecclesia mortis subiacere periculo . 
; Cum autem pervenisset Romam , subiungavit se suamque ecclesiam sub Romano pontifice . 
Romanus gavisus pontifex , qui adquisierat quae praecessores sui perdiderant , gratulanter suscepit eum et cunsensit ei quicquid postulavit , et quod petit largitus est voluntati eius . 
Mortuus vero Agathus papa , cum successore Leone omnia placita adimplevit ; statutaque inter se fecerunt , ut , qualem electum hic ex Ravenna sacerdotes Romam deportasset , ipsum cunsecrasset ; non amplius in tempore cunsecrationis Romae manerent nisi octo diebus ; ultra iam illuc non veniret , nisi die natalis apostolorum legatum ex sacerdotibus mitteret ; et Ravennensis pontifex esset quietus , et alia multa capitula , quae non possimus exarare , cunfirmata per manum Leonis cum presbiteris . 
Igitur obiit iste ferocissimus die mensis Ianuarii , cum multa alacritate sacerdotum et omnium gratulatione humu submersus est , in ardica beati Apolenaris consubtus iacet . 
Epitaphium vero eius clare legere non potui . 
- De Sancto Damiano XXXVII Damianus brevi corpore , non satis pinguis , ex isto ovile , cunsecratus Romae , humilis homo , mansuetus et pius . 
Eo regente cathedram , magna quies in sacerdotibus et populo fuit . 
Sicut nobis vetustiore retulerunt , audite . 
Contigit eo tempore , sicut narrante audivi , venit quaedam mulier cum infante parvulo , ut pontifex Spiritum sanctum per manum inpositionis et unctionem crismatis daret ; ille vero tondebatur . 
Manipularii namque eius dixerunt mulieri : ; Expecta donec tondebatur . 
; Illa autem vociferabat , dicens : ; O quanta insania , viri ! 
Puer moritur , et non vultis subvenire animae praecedentis neque nunciare , et ego taceo ? 
Cucurrite , dicite domino pontifici , ut cunsignet hunc parvulum , quia in extremis est , antequam moriatur , ne post funus pueri noxii teneamini . 
; Illis autem habeuntibus et moram facientibus , mortuus est puer . 
Tunc mulier coepit vociferare et magnis vocibus clamare theatrumque exitare , plangore tubicinum spargebat in vulgus . 
Audiens haec pontifex coepit interrogare , quid hoc esset . 
Et illi volentes obtegere huius facta rei , avertere pontificem abira , et non potuerunt . 
Mulier vero exclamavit : ; Ecce multis hic morata sum horis , et nullus nunciare voluit ex tuis , ut cunsignasses puerum ; modo vero anima eius non est in eo . 
Corpus mortuum quomodo potest paraclitum suspicere Spiritus sancti , tu videris , optime praesul . 
; Tunc accipiens eum pontifex in umas suas , valde gemens et flens ingressus est post absidam ecclesiae , prostravitque se cum eo pronus in terra flens et orans diutissime , caeleste Dominum invocante . 
Eo autem orante , reversa est anima pueri in viscera eius , et cunsignans eum , emisit spiritum . 
Eo namque tempore reversus est praedictus Iohanicis Constantinopolim Ravennam , et claruit eius sapientia in tota Italia . 
Nos vero fratres semper in excubiis sumus , sicut milites in procinctu ; et quando omnipotentis Dei nostri miracula audimus , gratulamur , quia dignatus est labentes ad regnum erigere ; et quando diabolum audimus aliquem laedere et suis laqueis inretire , tristamur , quia captus ille non certavit fortiter cuntra invisibilem hostem . 
Sed tamen nullus adversus eum dimicare poterit , nisi caeleste fuerit clipeo munitus . 
Ille tergiversator , ut qui se altissimus esse voluit et Filium Dei derisit , si non vos stare pigeat , audietis , qualia sua calliditatis opera in istius praesulis temporibus in hac seminavit civitatem . 
In priscis igitur temporibus cunsuetudo orta fuit , usque nunc talis horrenda et cavenda , detrahenda , iniqua , fuit et permanet usque nunc . 
Die omni dominico vel apostolorum die Ravennensis cives non solum illustres , sed homines diversae aetatis , iuvenes et ephibi , mediocres et parvuli , promiscui sexus , ut diximus , post refectionem per diversas portas aggregatim egredientes , ad pugnam procedunt . 
Delirati et insani , quando sine causa inter se morti subiciunt . 
Contigit eo , ut diximus , tempore , ut Tiguriensis porta iniret certamen cum posterula quae vocatur Summus vicus iuxta fossam Lamisem . 
Qui ingressi in prima fronte a fundibalariis insecuti , terga Pusterulenses dederunt . 
Tigurienses vero eos insequentes , multa straverunt corpora humo et venerunt ad praedictam pusterulam , minaverunt residuis infra et cunfrigerunt molchos et serras , cum victoria in sua reversi sunt domos . 
Et post dies octo , dominico ex utrasque egressi sunt portas ; et parvuli cum modica orbitella , sicut mos erat illorum , relicto ludo , irruentos inter se , cum baculis sua capita fregerunt . 
Alii vero se interficiebant procul manibus missile saxo ; alii rugitum runbulorum territi per diversa fugiebant loca ; alii vero hinc et inde induti iuvenilibus armis , contra senes strages iniebant coaevos . 
Et non erat ulla requies . 
Undique vulgo caedentium gladio ex Pusterulae parte mortui sunt ; alii namque semivivi relicto , et calidus efluebat sanguine vero de pectore rivus , et alii erant , quorum ore aperto emanabat roseus sanguis ; multique ex corporis plaga largissima fundebant cruorem , oreque terra mordente , spiritum exalabant . 
Quicumque vero suis hostibus petebat vitam , dicens : ; Heu anima , anima mea , ; cessabat ictus , et non occidebatur . 
Ita et nunc , quose cunfidit mori et vitam animae postulat , sinit eum vivere , et ultra non percutitur . 
Factaque est plaga magna in regione illa , qualis non fuit aliquando a priscis temporibus , quam seniores nostri memorare potuissent . 
Ecce perditio prima in regione illa et luctus et vae . 
Secunda vero perditio et interemptio maxima lamentatio est . 
His itaque gestis , post has strages modica quies fuit . 
Diabolus vero perniciosissimus et invisibilis hostis , invidus generi humano , stimulavit Posterulensium corda , et quasi quis hostium pulsans , sic eorum cotidie praecordia vorabantur . 
Initoque omnes consilio , qualiter possent Tegurienses viros morti subicere et funditus eradicare , tunc unusquisque dixit ad cumpatrem suum et cuntubernalem amicum : ; Quid adhuc nobis vita ? 
Ecce omnes socios nostros Tigurienses interfecerunt viros , et nos dominico die interimere moliuntur . 
Natos relinquamus orfanos , nesciemus cui servituri sunt ; uxores nostrae remanebunt viduae ; omnem censum nostrum inimici nostri deglutient . 
Ut quid nobis adhuc vita ? 
Sumus fortissima pectora in bello . 
; Et elevata voce omnes fleverunt . 
Post depositum luctum dixerunt : ; Venite , insidiemur illis . 
Occulte aptemus contra eos dolosa mendacia et improba fingamus verba et decipiamus eos in falsa humilitate . 
; Subsequente die dominico infra Ursianam ecelesiam rogaverunt clam Posterulenses viros , et ut Tegurienses pranderent cum illis , et petierunt , ne quis sciret . 
Expletis vero divinis eloquiis , abiit unusquisque ad petitorem suum , et per mansiones singulas dispersi , et per diversis dapibus propinaverunt mortem . 
Alii vero pugione perhempti humo commendati sunt ; alii vero securibus cerebro illisi in stabulo sub stercore equorum sepulti sunt , ne signa interfectionis invenirentur ; nonnulli vero missile per femur transfossi sunt telo ; aliique pulsantibus pannis exuti cloacas proiecti sunt ; alii namque celidonio mucrone irruentes , dies finierunt et vitam ; multi vero percussi volatili ferro in cuniculam proiecti , luto obtecti sunt . 
Tegurienses miseri a Postirulensibus diversis poenis sunt interempti , et sie occulte factum est , ut nec interfectionis nec sepulturae signum neque amicorum quis scire potuisset . 
Alia vero die fit luctus ingens , moerore undique , tota in luctu civitas morabatur . 
Clausa sunt balnea , cessaverunt spectacula publica , mercatores retexerunt pedes , oppilaverunt caupones tabernas , nondinatoris reliquerunt negotia , sacerdotes gemebant in ecclesiis , seniores lugebant , omnes iuvenes in plateis erant moerentes , omnis maritus sumpsit lamentum , matronaeque a thoro maritali moerebant , viduae indutae sunt veste lugubri , speciositas virginum immutata est , parvuli singultibus nimium quatiebantur , in amaritudine animae omnes afflicti erant . 
Alii plorabant patrem ignotae mortis , alii spcetabant filios , nescientes , si esset fugitivi , alii fratrum ignorantes periculum , alii viros spectantes , nec quid certius sciebant ; unusquisque diversas illuc atque illuc incedebant vias , quaerentes et minime eorum inveniebant . 
Verba vero moerentium haec erant : ; Si vero terra eos absorbuit , forte aliquis eorum vidisset ; si in profundo pelagi demersiessent , fluctus nobis eorum corpora reddidissent ; si bestiae devorassent , ossa non deglutissent ; si quis ipso gladio interfecissent , cruor vero mortem eorum nobis ostenderet . 
; Et multa alia opinabant lugentes populi , submissi humo , capillos et barbas extrahentes , unguibus ora foedantes , vestes a pectore scindentes , fratres et cognatos , filios et nepotes plorantes , amissos cunsanguineos requirentes , tota cives finierunt ebdomada in lamento . 
Tunc sanctus vir Damianus videns hanc civitatem in tanto luctu morantem , ipse se , in maximis dedit lamentis . 
Die dominico praedicavit ieiunium , ut secunda , tertia et quarta feria incessanter Deum deprecaretur , ut de caelo auxilio divino muniti , alicui hoc excidium revelaret . 
Praesul vero praecepit populo , ut segregatim incederet . 
Ipse cum clericis et monachis in unam partem , laici vero , senes , adolescentes et pueri unus praecepit ut esset chorus ; nuptae vero mulieres et innuptae , viduae et puellae in alteram partem ; turma vero pauperum separatim . 
Non omnes in unum incedebant , sed separatim , quasi medio iactu lapidis . 
Sacerdotes vero , sanctis depositis vestibus , saccos induti sunt , et sparso in capitibus cinere et pedibus nudis incedebant . 
Omnes nobiles et ignobiles ciliciis se operierunt , inculta capita squallidaque barba moerendo incedebant . 
Matronae , depositis vestibus iocunditatis , lugubrem indutae sunt vestes . 
Omnes decalvabant vertices suas et cutem nudabant . 
Speciositas virginum sublata est abstulerunt a se mutatorias vestes et pallia proieceruntque a se inaures et anulos et dextralia et pereselidas et munilia et olfactoria et acus et specula et lunulas et liliola praesina et laudosias et omnia iocunda et cuncupiscibilia proiecti , carmen lamentationis indutae sunt . 
Parvuli ab uberibus matris suspensi sunt ; planctus hominum , mugitus parvulorum , fletus matrum , mugitus bovum , innitus equorum , balatus pecorum , ceterumque feminarum , animalium , tota civitas cunclamabant . 
Expletis tribus diebus afflictionis , ante solis occasum omnipotens Deus , qui revelat profunda de tenebris et abscondita producit in lucem , fecit mirabilia , qualia nunquam in gentibus audita sunt . 
Ab amphitheatro , quod fuit priscis temporibus iuxta porta quae vocatur Aurea , usque ad iam dictam posterulam factus est quasi crepitus et sonitus ingens , et elevatus est fumus quasi nebula , et hiens terra omnes mortuos , quos infra se clausos habuit , quos Posterulenses demoliti sunt , cum nimio foetore in suo sinum ostendit . 
Tunc populi , audito sonitu , ad foetorem currentes , invenerunt singuli mortuos suos per singulas casas , infra plagas vermes nutrientes . 
Tunc adprehenderunt homicidas , iudicaverunt eis digna factis et regionem ipsam cum haedificiis subverterunt et ad nihilum redigerunt , et vocaverunt illam regionem Latronum usque in praesentem diem . 
Non solum ipsi , sed et coniuges et filii eorum diversos modos poenarum perpessi sunt . 
De rebus vero eorum nihil aliquis contingere voluit , sed pyrae traditae sunt ad pontem qui vocatur Milvius , qui nuper diruptus est , et idem in ipsa regionem fuit Latronum iuxta tribunal monasterii beati cunfessoris Christi Severini . 
Igitur fuit in hac civitate Ravennae vir religiosissimus et bonae famae ; et quando ad Ursianam ecclesiam veniebat , eiusque superiori columnae templi parte murorum scapulae adhaerebant . 
Ante introitum missarum psalmos cantabat , cum nullo homine aliquando ibidem colloquia habebat , et post introitum missarum semper in faciem pontificis intuebatur . 
Quadam vero die iussit eum pontifex adire ad benedictionem sancti Apolenaris , ut esset particeps pontificis mensae . 
Post extensum dapibus ventrem et fibras pectoris repleta essent musto , sed tamen sobrii mente , interrogavit eum pontifex , quid hoc esset , quod in ecclesia semper in eius aspiciebat vultum . 
At ille respondens , dixit : ; Non te intueor , optime praesul , tantum , quantum illum qui post tergum tuum stat , cuius pulcritudinem non pleniter tolerare possum . 
Et cum sanctificas , iuxta te stat . 
Vultus tuus modo non est ipse , qui tunc ; est semper tecum ad missarum solemnia et nunquam te deserit . 
; Post aliquot vero dies secessit in pace ; et audierunt eum quidam dicentem ante tempus obiti sui , quod quadam dominico die , dum nocte antiphonam ad benedictiones cantarent omnes et dicerent : ; Montes et colles cantabant coram Deo laudes , ; testificabat hic , quod etiam ipsi lapides ecclesia , columnae et lastae atque latere , tegulae necnon etiam omnia metalla , praedicta antiphonam simul cum omnibus cantabant . 
Post igitur virum istum humatum , iussit pontifex ad praedictam columpnam cancellos modicos fieri , ut ne quis basis columpnae , ubi sancti steterunt pedes , indignis pedibus attererent , et modicam crucem infigi iussit pro memoriale sempiterno , quod permanet usque in praesentem diem . 
Sed et de Iohanne abbate monasterii sancti Iohannis , trans Cesaream situm in dudum Classis , quod vocatur Ad Titum , nonpraetermittamus . 
Fuit iste temporibus huius Damiani antistis presbiter homine Iohannes , abbatem monasterii sancti Iohannis qui vocatur [ Ad ] Titum , quod rustici nescientes vocant eum Ad Pinum . 
Qui praedictus presbiter , cum multas altercationes et iudicia de rebus sui monasteni beati Iohannis cum singulis hominibus haberet et nullatenus finis imposita fuisset , sed maxime volebant multi praedia monasterii iniuste deglutire , attigit Constantinopolim , et moratus igitur ibidem multis diebus , faciem imperatoris non vidit . 
Qui infra semet ipsum varia consilia volvens , die quadam stetit deorsum iuxta murum cubiculi , ubi imperator sedebat sursum , istius vocatorii de adventum Domini dicens : ; Qui venturus est veniet , et non tardabit ; regnum in manu eius et potestas et imperium . 
; Imperator audiens haec , delectabatur abscultans . 
Ivitque thironos , voluit eum amovere de eo loco ; et iussit imperator desuper , ne quis ei esset molestus , donec expleret . 
Finitoque toto invitatorio , vocavit eum sursum ; stetitque ante imperatorem et suam , pro qua venerat , causam ordinabiliter cognitam fecit . 
Iussitque imperator tale exarare praeceptum , ut ipsa res in eo monasterio in perpetuum esset et ut ipsum munimen pro sempiterna lege fuisset . 
Post haec autem prostravit se pedibus diu praedictus presbiter Iohannes , flens agensque : ; Iubeat mihi dominus meus exarare epistolam ad exarchum , ut non obligata fideiussor meus tollat , quia crastina dies erit constitutum placitum , ut ego cum adversario meo in conflictu stare debuissem . 
; Paruit autem imperator postulationis eius et iussit scribere epistolam ad exarchum , ut nullam distinctionem de hac fieret causa , neque in iudicio eum quis deduceret , nec obligata fideiussor tolleret , nec ullo modo eum molestaret . 
Scripta vero epistola , quali mense , quali die vel hora , munita sigillo , data manibus eius , secessit et venit vesperascente die ad portum ipsius Constantinopolitanae civitatis , ut forte usum navis discurrentis Ravennae aut ad Siciliam invenire potuisset . 
Et requisitis omnibus carabis et celandriis atque dromonibus , non invenit . 
Ille autem iuxta litus maris arripuit iter . 
Nox ei nigras expandens alas inimicitiam praestitit . 
Quantum illi tenebrae offensae fuerunt , tantum silenitis suos sparsos radios ei beneficium praestitit , et quantum altius in sublimitate se erigebat , tantum clarior terra apparebat . 
Dum autem spatiatur in litore et cogitaret quid ageret , apparuerunt ante oculos eius tres viri in nigra veste eique dixerunt : ; Quid turbata mente , abba Iohannes , in hoc litore versaris ? 
; At ille respondens , dixit : ; Omnia quaecunque ab imperatore petivi obtinui , multo tempore cummoratus sum , navis deest , ut Ravennam revertar , ideo mihi tristitia undique est . 
; Dixerunt ei inprobi viri : ; Si ea , quae diximus tibi , facies , crastina die eris in domo tua infra domesticos tuos . 
; At ille dixit eis : ; Facio quod vultis . 
; Et illi : ; Accipe virgam in manu tua et designa in hoc sabulo navem , deinde vela , remigia , scafas nautasque . 
; Fecit ita , ut sibi imperatum fuerat . 
Iterum dixit ad eum : ; Iace in cathaleta navis infra sentina iuxta carinam . 
Audies mugitus ventorum , postquam ingressus pelagus , audiens voces periclitantium , audiens tempestate et horrores , audiens sonitus aquarum inundantium , et sic oppila os tuum , ut nec etiam signum crucis manus tua inprimat . 
; Qui iacuit in terra prospiciens iuxta se maria . 
Ecce undique factus est repente sonitus quasi frangor nubium et velut procellosa tempestas ; dabat ventus mugitus , ipsas suas Verabat pelagus undas . 
Frangitur remi , inciduntur antennae , solvuntur scaphae , dabant nautae nigerrimi teterrimos luctus , et ipse sic se coegit abba , ut nec flatum illius quis audiret potuisset . 
Ad pullorum vero cantus inventus est super tectum monasterii sui ; et videns se solum , exclamavit voce magna ad suos , ut eum desuper de tecto deponerent . 
Illi denique putantes eum fantasma esse , nolebant parere praeceptis domini sui . 
Tunc ille clamabat vocem maiorem nominatim unumquemque eorum , aiens : ; Deponite me , et cognoscetis , quia ego sum . 
Vos scitis , quia in Constantinopolim fui civitatem pro utilitatibus istius monasterii , et modo venio ; et ut non paveatis , scitote , quia validis ventis huc proiectus sum . 
; Illi , his verbis auditis , citius posuerunt scalas , et descendit . 
Agnitus est a suis , obsculatusque per ordinem universos , iussit pulsare tabulam , dicens : ; Iam matutinum hora est ; ; et post opus Dei expletum eum petit quies . 
Alia autem die lustrata Cesarea egressus est et a Wandalariam portam , quae est vicina portae Cesarea , relicto Laurenti palatio , Theodoricanus ingressus est , iubetque se exarcho praesentare . 
Ille laeto animo suscipiens eum , et iussit legere praeceptum ; et cumplicatum reddidit presbitero offerenti sibi , dixitque ad eum : ; Hoc praeceptum in perpetuum tibi tuisque posteris tutamentum sit . 
Sponsionem fideiussori tuo tollam , quia negligens fuisti cum adversario agere tuo . 
; Ad haec ille respondens , dixit : ; Dominus noster imperator suum praeceptum per epistolam [ confirmavit ] , ut omnia obligata mea facta sint in iudicia invalida . 
; Denique in ira versus patricius , accepit epistolam de manu presbiteri legitque , invenit exaratam secundum quod superius diximus , et retinens epistolam , in achemeniam versus , inrupit , dicens : ; Dic , falsitatis auctor , quando haec exarata fuit epistola ? 
; Iohannes presbiter respondit : ; Heri in hora nona . 
; Patricius dixit : ; Et quo tam cito venire potuisti ? 
Eo quod nullus est , qui in tribus mensibus Constantinopolim ire et revertere possit . 
; ; Quomodo ergo reversus sum , ; presbiter ait , ; pontifici meo indicabo , negotia mea et mea poenitentia , pariter in me hoc manet . 
Tamen si me falsitatis urgues causa , mitte mecum legatos tuos , et pergemus illuc . 
Si haec falsa inventa fuerint , secundum patet , vos audite diffinitum . 
; Tunc inde removens pedem , venit ad episcopium istius ecclesiae , et ingressus ad Damianum papam , prosteruit se ad vestigia pedum eius et narravit ei omnia facta rei ; indicavitque , quomodo eum fantasmae per discrimina maris duxissent et super tectum sui monasterii posuissent et solum ibidem reliquissent . 
Exortationem autem pontificis egit veram poenitentiam , et finivit dies suos in pace . 
Obsecro vos , fratres , stare non pigeat vos , adhuc unum restat miraculum . 
Quadam die dominico post finitam orationem dominicam , corpus Domini praedictus pontifex cum sacerdotibus frangeret , sicut soliti sumus , Iudeus unus , qui solitus erat stare ad virgines in loco qui dicitur Ermolas , cucurrit citius ad sanctum properans altarium et ait pontifici : ; Obsecro te , optime praesul , da mihi partem ex corpore agni , quae nunc manibus vestris discerpitur . 
; Cui summus sacerdos : ; Non est tibi licitum corpori sociare Domini , quia sancto baptismate lotus non es . 
; Iterumque Iudeus : ; Non tibi panem sanctum quaero , pater , sed carnem agni , quam manibus vestris discerpitis , quem ego super hanc aram vos adtractantes humanis video oculis meis . 
Ex agno , quem video , quaero ; non panem cupio , quia nec video . 
; Ad hoc sanctus vir respondit , dicens : ; Non possumus et sanctum inmundis dare , donec quoinquinatus aqua sancta mundetur . 
Accipe signum agni , et ex eo agno vescere nobiscum . 
; Statimque ipse Iudeus dedit nomen suum , et instructus a pontificem , accepit baptismum immortalem et ex infidele factus est fidelis . 
Hic vero praesul ex Dalmatiarum fuit partibus , sed obtulerunt eum huic sui parentes ecclesiae . 
Et iste sacris literiseruditus ad hunc ecclesia apicem pervenit . 
Fuit enim temporibus Constantini imperatoris . 
Eo tempore archivus ecclesiae istius ab igne cuncrematus est , et ibidem multa monumina flamma cunsumpsit , et multa a malignis hominibus rapta sunt et absconsa . 
Tunc cungregatis omnibus sacerdotibus , sedit cum eis pontifex praedictus in Propina deditque anathemata maledictionis ut , quicumque ex praedictas haberet muniminibus et non redderet , illi anathema esset , et quicumque redderet , innocens esset a culpa . 
Obiit hic beatissimus vir Idus Mai . 
Epitaphium invenies super sepulcrum eius continentem ita : ; Sanctificis semper meritis , memorande sacerdos , Hoc positus tumulo , Damiane , iacis . 
Corpore defunctus , tamen est tua fama superstes ; Artus obit terris , lux tua facta tenet . 
Damiatiae is veniens antistes beatus a rure , Tutasti precibus sancta Ravenna tuis . 
Cuncta salutifero deponens tempore secla , Te pius in populo Christus orante dedit . 
Quod tamen his templis meruisti sumere busta , Te placuisse Deo , tanta sepulcra probant ; Utque vices cuius gessisti rite sacerdos , Ipsius inque locis sit tibi sancta quies . 
; Hoc infra ecclesiam beati Apolenaris scriptum super sepulcrum ipsius invenimus . 
- De Sancto Felice XXXVIII Felix Iste brevi corpore , tenuis facie , modicis oculis , macilenta effigie , spiritus sapientiae plenus fuit et fons irriguus , optimus pater , egregius praedicator , multorum cunditor voluminum , in sua sancta fecundus ecclesia . 
Expositum , quem usque nunc habemus , de die iudicii , ubi ait in euangelio : ; Cum videritis abominationem , ; ipse dictavit . 
Etsolus iste a sacerdotibus liberatus , nam reliqua omnia volumina manibus suis igne cuncremavit . 
Iste monasterium beati Bartolomei , ubi ego Deo favente abbas , praefuit et vicedominali gubernacula suscepta luculentissimus tenuit . 
Sed tamen post multas tribulationes , quas in Constantinopolim sustinuit , ut audituri estis , cum corona victoriae ad propriameum Dominus revocavit sedem . 
Sic et mihi de praedicto monasterio cuntigit . 
A Georgio pontifice per pauca annorum curricula sine causa privatus ad hoc monasterio fui . 
Nam antequam in tale culmen ascendisset , sic eramus ad invicem quasi ex uno duo uterini germani ; et postquam accepit archieraticam dignitatem , Deum offendit , omnes sacerdotes demolivit , cuncta occupans monasterii totasque gazas ecclesiae , quas praedecessores sui aquisierunt , pro reatu sui corporis expendit . 
Igitur in istius temporibus , Constantini imperatoris a suis militibus cum aliquibus civibus Ravennae nares et aures abscissae fuerunt , de praestantissimo dimissum reddiderunt corpus , et de aula expulsus , proicetus est in litore , cupientes eum trunare . 
At illi post debelitata menbra vitam precabatur , asserens , se totum imperium esse oblitum . 
His itaque gestis , dum aegrum spatiabatur in litore , cunsilio inito cum Bulgaris , in sua restauratus est sede ; et potitus imperio , nares sibi et aures ex obrizo fecit . 
Recolens populorum iram , iubet truncari proceres ferro . 
Fit ingens clamor gravorum , deleta iuventa , et multi ad limina plectebant capita sua ; alii transfossi , caputum stridens , praecordia texta ; nonnulli culeo in pelagus iactati in altum consumpti ; multi piris flammis incensi medullis ; infelices alii prandia interanea dissoluti petebant ; nonnulli plumbeas poenas , tirannicum ex ipsis multos recepit nicopos ; cunsumptaeque undique urbes . 
Ad Ravennam corda revolvens retorsit , et per noctem plurima volvens , infra se taliter agens : ; Heu , quid agam , et contra Ravennam quae exordia sumam ? 
; Et videns animam , per multa consilia vagans , haec alternatim infra se mens rapit in diversa . 
Monstraticum fidelem suum tacito vocat , ut aptet ratem et socios in litora ducat , expensas paret . 
Et quae sit res , omnis ignorat . 
Dissimulare iubet sese , quousque tempore fuerit aperto . 
Tunc sic alloquitur illum et talia verba iubet : ; Esto cunstans meis parere praeceptis , firmiterque age , et meus nuncius ibis ; alloquere Ravennenses et mea dicta celerius refer . 
Ipsa gens inimica mihii per fraudulenta cunsilia nares mihi absciderunt et aures . 
Pone papilionem tuum super ripam Eridani , et cumpone blanda verba et iram serenam tege fronte , et pro me illis salutatoria profer verba , et dona tribue et invita eos ad solempnia mensae . 
In oculis eorum esto iocundus , in corde sis hostis . 
; Qui egressus ex urbe , attigit ratem iussitque ventis vela dari , et cunsedit transtrum sulcabatque undas salsas carina . 
Lustrato Drapani portu , venit Pachinium delatus Siculi hora . 
Desaeviente pelago nigra super aequora nube , acquosus Orion , inretractabile caelum : invitus loco moratus est . 
Pontus placidum fluctum et mare videns tranquillum , Adriaticum penetrans sinum , prospexit gaudens Ravennam , et fallens dolo vox prorupit , dicens : ; O sola infelix et sola crudelis Ravenna , qui rura extrinsecus , acerrimum latet intus venenum ! 
Aequalis solo videris , sed caput nubila tangis . 
; Inter haec verba navis vicina facta est litoris et expansis remis Eridani ripam sulcavit ; et cum populi gloriam omnes exierunt ex urbe , [ cum ] venisset monstraticum Graiorum ex egregia aula , iussitque sibi parari sedilia super viridissimum gramen , et omnes maiores natu ad se invitans , in hostensu hominis libenti animo suscepit . 
Alia vero die iussit diversa pallias per cortinas ex utraque parte extendere , non minus quasi stadio uno , et invitat proceres omnes , qui ad limina veniebant , duos et duos a se introduci . 
Et cumprensi , mittebant cuneos ligneos in ora eorum , et ligabantur post tergum capita , et proiciebantur sub cathaleta navis . 
In tali vero dolo sunt omnes nobiles capti . 
Ibi et Felix pontifex istius urbis deceptus est , ibi Iohanicis sapientissimus captus est , ibi et mediocres multi vincti sunt , et nullus ex civibus hanc fraudem prius agnoscere valuit , sed postquam in trabibus ruborum cavis ingressi sunt , et fugam petierunt , sicut dampna , eorum fraus manifestata est . 
Tunc residui introeuntes intra moenia muri , subposuerunt civibus ignem . 
Tumultus erant populis , et dabant fremitum usque adcaelum . 
Planctus undique ingens erat ; prostrati omnes in terra . 
Non similes marinus fluctus dat sonitus nec tonitribus nubes , neccum magna cadit moles ex Alpibus iugis , nec cum magno vento quassantur in montosae silvae cipressi . 
Tubicines per plateas errant , maximas dant voces , et insonabant terra . 
Lacrimis salsis funderunt metus de praesenti fletus nimius ; consolatio nulla nec reparatio vitae . 
Undique clamor , undique suspiria , et iam terram mugitus ad sonitus eorum dedit . 
Quadam vero die , dum praedones et exules per vitrea discurrerent rura , quinquies deni post excidium urbis et Classis , dixit Iohanicis ad fratrem suum : ; Defer cartam et nigrum liquorem et scribe , quia hodie hora tertia cognata tua , uxor mea , mortua est ; et ego illic vindicor , tuque reverteris cum maximis opibus . 
; Igitur ingressi Constantinopolim , invenerunt imperatorem Iustinianum in smaragdina aurea [ sede ] sedentem , et limbo cinctum caput , quas illi sua ex auro et margaritas discreverat regia coniunx . 
Et iussit omnis poni in custodia , quousque eos possit diversa expendere poena . 
Omnesque senatores graviori modo interempti et deleti sunt , adstruxitque scelus iurandum , quod pontificem interimeret . 
Nocte vero eadem , pro quo dies venisset , antequam oceanum aurora dedisset et Phebeam lampadas illustrasset , dum caperet divus augustus pectore placidum sompnum , astitit ante eum nobilissimus iuvenis , omnis gloria decoratus , una cum Felice pontifice , ait ad eum : ; Parce unico gladio viro . 
; Et statim evanuit . 
Iterum in sompnis respiciens vidit super caput eiusdem antistis quasi dexterahominis hinc et inde fulgore micantem . 
Expergefactus autem imperator retulit suis ; et propter iusiurandum quod iuraverat , ne mentitus esset et urbici eum non interficeret , iussit deferri ferculum magnum et falso et mundissimo argirio , et missus in ingentem rogum post nimium calefactum , acetum acerrimum super illud iussit fundi ; et coactus pontifex ibidem diutissime intueri , amisit amborum lumina oculorum . 
Interea Ravennenses , qui et Melisensis , sicut incertis de suis vinctis , inter se varios sermones trahebant , et moesta ex die nefanda acre valde in luctu morabantur . 
Dies vero quadam , praeveniente diluculo , antequam alas raperet , quadriga submota , humida nox , dum armati pelago specularentur , procul in pontu intuentes , ecce maxima navis discurrens per vitrea rura , fortiterque sulcabat vitreos campos . 
Gubernator vero postquam aspexit moenia urbis , cuntorsit clavos , coepit navis circumflectere cursum , praeterit portus , adhaerens Eridani litus . 
Tunc adventui viri omnes exierunt ex urbe armatis manibus , induti corpora ferro . 
Corda pavor pulsans , pallidos omnes colores , agnoscunt captos , lacrimis coeperunt inter se fundere . 
Et interrogaverunt ex eis virum , qui prae omnibus erat , dixeruntque ad eum : ; Testamur caput animamque tuam , ut non mendatia fingas , quia non est in tempore hoc tota fides , sed fraus periuriaque in hoc praesenti seculo regnat . 
; Tunc ille tendens ad sidera palmas ad caelumque lumina torquens , vocem cum magno gemitu dedit : ; Testor caelum et terram per intemeratam fidem et inviolabilem aethereum regnum , mendatia non fingam falsamve inaniam non dicam - mendax et inprobus mendatia diligit semper . 
; Dixerat , et omnes intenti cunticuerunt , super eum erant pendentia hora , et cunspicientes eum omnia agmina circum , exposuit eis quae viderat , omnia letalia verba . 
Et elevata voce fleverunt ; feriens aethera clamor , gemuitque terra et insonuerunt montes . 
Tunc elegerunt sibi Ravennenses praestantiorem virum , ymeneos Iohanicis filium , nomine Georgium , qui illo tempore prudens in verbis , providens in cunsilio , verax in sermonibus et in omni elegantior gratia . 
Devoverantque se universi pariter praeceptis eius , et quisquis esse inobediens , vindicaretur . 
Ille vero murino sedens sonipede , extrinsecus lustrata Italia , sexta reversus est hora , et ait ad socios : ; Demus excubias istis , quo peragravimus , civitates . 
Fateor ex ore serpentis , qui ex Bizantie ponto hic delatus est , cuncti ex eo tetrum bibimus venenum . 
Et tumidis corde Danais terga non demus . 
Estote fidentes ! 
Praeparate , necesse si est , animus pugnae et date robustissima pectora ac ferrea ; adhibite socios et terribili clangite tuba . 
Ite velocius , subponite civibus : noctem nigrantem , foederati viri de montuosis veniant locis . 
; Toxos adhibete in armis , cuntortum cervinum tendite nervum , ut segetes spicula iacite , volatile lignum . 
Prima pubes castramovat cum iuvenilibus armis ; sonent arma , humeris clarescant splendentia scuta , lanccas excutite , fulgore aeris rutilent aequora maris . 
Sinite vestrorum parentum matura corpora , et vetulorum misereatur senectute . 
Copia sit illis ecclesia , pars orandi , cum sacerdotibus eant , caeleste auxilium quaerant et ad aram thura crement et hostia sancto altari ferant . 
; In propugnacula per diem nobis igniformus contrarius sistit , purpureus nasci , sed postquam in aethere vectus , oceanum relinquens ; cum se aderit , polo igneos exuflans radios , humo quadrigis reddiderit , quaerite pupuleas et nudo incidite ferro , nonnulli bipennas sumat , intonsa serrate viburna , texite arbustis virgis et miscite querno ; scenofactoreis operam date . 
Capita ab ardore defendite vestra . 
Nullus sit ignavus , ubi primum acciderit signum , nulli eum metus nullaque sententia tradet . 
; Omnes Ravennae coetus omnesque certamina ponant . 
Qui valet pedum cursu et qui viribus pectore audax , pigrum non sustineat , sed iaculo tepente sagittas ... Hoc videntes socios praeparant animos pugnae . 
; Non paveatis muros vestra defendere dextra ; socios iungentur vobis ex suburbano undique , qui nostram defendant arcem et civitatem salvent . 
Sint tuta litora et per omnes vigiliae portus . 
Sarxena excubet ; Cervia aequoris ad nonas papia armis flavia instet , quae curva vocatur Cesena ; Pipilienses viri adhaereant Sapis portus , iuxta cunscendant fluctusque marinos ; coloni decumani speculentur iuxta portus Candiani ; Livienses accolae instent in litore curvo ; Bedente vetere amne castra Faventina scrutentur post Lachernum portus et Eridani ora ; Cornelienses acies lustret Coriandri campos et loca omnia circa ; phalanges armatae Bononienses , transmisso Eridano , Porte - Lionis servent planceta . 
; His igitur actis , omnes voces ad sidera mitterent , benedicent in caelum et terram laudibus resonabant . 
Tunc imperat Georgius manu , iubet validas mutescere voces . 
Post haec autem rogaverunt eum viri religiosi Melisenses , ut , sicut est vallata civitas in ambitu corona , ita intrinsecus excubias poneret . 
Acquievitque petitioni eorum et divisit populum civitatis in undecimas partes ; duodecima vero pars ecclesiae est reservata . 
Unusquisque miles secundum suam militiam et numerum incedat , id est : Ravenna , Bandus Primus , Bandus Secundus , Bandus Novus , Invictus , Constantinopolitanus , Firmens , Laetus , Mediolanensi , Veronense , Classensis , partes pontificis cum clericis , non honore digni et familia et stratoribus vel aliis subiacentibus ecclesiis . 
Et haec ordinatio permanet usque in praesentem diem . 
Deflectamus ad aliam urbem stilum et de amissis nostris civibus per ordinem enarremus . 
Igitur Iustinianus in achameniam versus , iussit deferri ante cunspectum suum Iohanici ; quasi nescius in inlusionem interrogans de eo , dicens : ; Nunquid iste est Iohanicis scriba ? 
; Et ubi responsum est de eo , quia ipse est , surrexit altius divalia ira . 
Arundinem deferri iubet et sub ungulis omnibus illius digitorum in furore ... praecepit usque ad secundum articulum ; cartam calamoque dari imperat , ut scribat . 
Quam cum accepisset , inter duos digitos calamum coegit . 
Noluit cum liquore , sed cum sanguine , quae fluebat digitis , literasexaravit continentes ita : ; Deus , in adiutorium meum intende . 
Domine , ad adiuvandum me festina . 
Libera me de inimicis meis , Deus meus , et de manu iniqui imperatoris istius . 
; Et proiecit ipsam cartulam in faciem ipsius imperatoris in edra sedentis , dicens : ; Accipe , iniquissime , et satia te sanguine meo . 
; Et minatur divus , dicens : ; Quid , moriture , agis ? 
Periet audacia tua . 
; Iussitque apparitoribus , ut duceret eum ad locum vitae puniendum , et praeconem clamari iussit : ; Iohanicis Ravennianus ille facundus poeta , quia invictissimo augusto cuntrarius fuit , inter duas fornices murina morte privetur . 
; Electi sibi septam cervicem , vectes mittentes in anulos ferreos , levaverunt duriter desuper lapidem . 
Ille autem flammantia lumina ad caelum retorsit , cum cruentis extendens cruentas ad sidera palmas . 
Expleta oratione , dixit interfectoribus suis : ; Cras eademque ut nunc est hora interficietis imperatorem vestrum , et erit mecum ante aequissimum iudicem . 
Sic dicetis illi . 
; Et extensum desuper lapidem unum , et aliam plathomam desuper viventi in colla emissa fregit corpus eius , et relinquerunt eum mortuum . 
In tali tormento et martirio vitam finivit . 
Alia vero die , hora qua praedixerat ille , irruentes super imperatorem , non sustinentes populi eius malignitates , occiderunt eum . 
Alii latus inter et ilia lancea figunt , alii telo transfundunt inguines , renes . 
Vomebat cruor , et sparsis crinibus aulam , ligatis stuppa pedibus , per clivum tractus ad ima , laceratus , frigidum corpus irruit mors obscura tenebris . 
Diversis circumspiciunt , uno ense arreptus , comam cuncludens manu , capite avulsus divali , stridens , micanti ferro , traiecit corpore humo . 
Consilioque inito inter se , cundiderunt illud sacco et miserunt per totam Ytaliam . 
Soror vero praedicti Iohanicis hoc audiens , cum fletu caelestem Dominum rogabat , ut videret Iustiniani ablatum capud , sicut rumor erat , et statim obcunberet morte . 
Factum est autem , cum per singulas plateas duceretur iam dictum capud in summitate lanceae fixum , nunciatum est ad praefatam feminam , quod truncatum capud inde sit ferendum . 
Quae subito in superiora ascendit domus , per fenestram respiciens , stare illum portatorem rogavit ; et cum diutissime idem intueretur , lacrimis obortis pectusque replevit , agens gratias Deo , quia quod desideravit cunspexit . 
Et dum vellet se ad fenestram deflectere , cecidit retro et quassata mortua est . 
Post mortem vero Iustiniam augusti levaverunt super se Pelasgi novum imperatorem , et cunstituerunt eum dominum universae terrae , ac imperium cunfirmatum fuit in manu eius . 
Dixit ad Felicem pontificem : ; Revertere in terram tuam et in sedem tuam . 
; Cui pontifex respondens , dixit : ; Quo revertar , aut quo vadam ? 
; Et imperatorem ad eum : ; Et quare non ? 
Pro qua causa ? 
; Respondit pontifex : ; Lumina oculorum amissa habeo . 
Omnes fortunae meae ecclesia hic cunsumptae sunt , et quas antecessores tuos , pii principes , in ornamenta ecclesia dederunt , detulerunt , in hac deportata sunt civitate , et nihil remansit nisi ambitus murorum . 
; Dixit autem ad eum imperatorem : ; Et quis eas abstulerunt ? 
Si tua tibi non sunt , vel etiam ex nostra tolle . 
; Dixitque ad eum Felix antistes : ; Sufficiunt mea mihi , si reddere iubes , quia diversi diversa tulerunt . 
; Tunc imperator misericordia motus iussit praeconem per totam clamare urbem , ut , quicunque ex Ravenma ecclesia aliquid haberet , velocius ad palatium deferret . 
Et allata sunt vasa et pallia , et omnia ornamenta ecclesiae pontifex suscepit . 
Non perdidit ex eis nisi candelabrum unum . 
Post haec autem rogavit imperator pontificem , ut ex palatio eius aliquam benedictionem acciperect . 
Qui respondens ad eum inquid : ; Sufficit mihi tantummodo gratia tua . 
Tamen si pro remedio animae tuae mea ecclesia vis dona offerre , habes gemmas cristallinas in illo et in illo loco infra huius gazam palatii , quae possunt ad hornatum ecclesiae mirifice et optime decorari . 
; Quo audito , imperator misit fidelissimos viros ex Mirmidonibus , ut cumprobaret , in loco illo si esset , ut pontifex dixit , etinventa sunt . 
Iussit deferri et dare ei omnia vasa , quae ibidem inventa sunt . 
Descriptione facta ex ea , graterem uno cristallicium , grandis , ex auro et gemmis ornatus , et alios grateres duos ex gemma onichina , et ipsi ex auro et gemmis ; canistrum unum magnum , in quo erat ymagines hominum et diversas volatilia , ex vitro mundo , simile cristallo ; amas , una ex ipsa et bene sculpta ; urceus ad aquam manu similis , et ipse aquimanile desupra ex argento investito talis , qualis visus hominis in hoc tempore nullo modo videri potest ; trullas duas ex cristallo ; corona ex modico auro una , sed tamen habuit preciosissimas gemmas , ut temporibus nostris interrogatus Iudeus negotians Karolo imperatori , quo precio venundari possit , adiecit , quod omnes opes istius ecclesiae et omnia ornamenta etiam et tuguria venundetur , non potest eam explere . 
A tempore Georgii non cumparuit . 
His itaque gestis , dum vellet ex urbe egredere , unus ad portae aditum simulans se claudum et omnia debilia habere menbra , ut munera acciperet , exclamavit dicens : ; Fortunate Felix , adiuva invalidum corpus . 
; Stans autem beatissimus papa dixit ad eum : ; Fili , quare te esse simulas quod non es ? 
Quare me illudis ? 
Quamvis exterioribus luminibus privatus sum , interiora tamen fulgida per gratiam Christi intus patescunt . 
; Et adprehensam manum eius , dicens : ; Surge , leva , vade , et servos Dei noli iterum subsannare . 
; Viri autem civitatis , qui erant cum eo iuxta portam , coeperunt signare facies suas et territi dixerunt intra se , quia : ; Hichomo iustus est . 
; Egressus vero illius ex moenibus urbis , dum a ratibus longius modicum esset , expectabant eum domidas , ut acciperent aliquid ab eo . 
Initoque inter se pessimo consilio , dixerunt : ; Dicunt , quod iste vates Ravennianus vir elimosinarius sit et ad tribuendum largas habet manus . 
Probemus , si veritas est in eo . 
Unus ex nobis sub falsa morte in humo iaceat , et quaeramus pro sepultura munera et quicquid nobis dederit sortiamur . 
; Quo facto , transeunte pontifice , levaverunt ululatus , voces fictas , lacrimas , moerentes et dicentes : ; Adiuva nos , pastor bone , tribue nobis , ut sepeliamus mortuum nostrum . 
; At ille exuens se , clamidem , qua indutus erat , tribuit illis , dicens : ; Tollite , si vere mortuum habetis , sepelite eum . 
; Illi autem ficte plorantes , ovans pllusque ovantes acceperunt . 
Cum autem pontifex paululum discessisset , putaverunt praedictis domidas , collegam suum sub falsa morte terram iaceret . 
Dixerunt ad hominem iacentem exanimem : ; Surge , leva , ecce habemus pontificis clamidem . 
; Illi mors , quem ad se deridendo et simulando invitaverat , propria venit . 
Dicidente latera hic et inde , sed nullis ille movetur fletibus falsis , nec respicit lacrimas ; volvent eos , inmotus manet . 
Haec fama velocius inplevit regiam urbem . 
Audiens autem divus , iussit reverti beatum Felicem a nave , et suscepit eum in domum mirifico marmore factum , et postulavit ab eo benedictionem et obtulit ei multa dona , id est duos magnos discos ex cristallo et cannatas ex eo et alia vascula in ornamentum ecclesiae . 
Et iussit exarari privilegia omnia secundum petitionem pontificis , et quicquid ab eo postulavit , optinuit . 
Et naves praeparare divus imperat et omnia necessaria et cuncupiscibilia honerari ; et osculans eum , valedicens ei , percepta ab eo benedictione , secessit . 
Et privilegia , ut sibi placuit , exarari iussit , et exaltavit eum multo magis , ut antea fuerat . 
Laetusque et gaudens ad propriam suam sedem eum remisit . 
Interea relicta regia urbe , iussit ventis dari vela et remis expandere alas sulcantes pelagus . 
Quaeritur salsa carina . 
Drapani lustrat portus , Siculas attigit ora . 
Aliquantis hic moratus diebus , proprias res ecclesiae sua disponens , susceptus Panurmus , paucis ibidem moratus est diebus ; pervenit Tindaridis . 
Exinde transgressus , a Pachinia devenit litora . 
Et dum sol novos spargit radios terras , aequatas procederet iubet classes , relicto sine remige portu , diseruerunt litora , torquebant spumas et caerula verrunt , discurrentes vitrea rura . 
Blanda respirante aura , transmisso Adriatico sinu , Eridani attigit portus ; ingressusque urbem , ipsam sedis alaeriter clamanssuum suscepit sessores . 
Post vero annos tres haedificavit domum infra episcopium , quo de suo nomine domum Felicis nominavit . 
Igitur antequam hominum strages et pernicies facta fuisset , sapientissimus Iohanicis istius in temporibus claruit . 
Et rogatus a pontifice , ut omnes antiphonas , quas canimus modo dominicis diebus ad crucem sive sanctorum apostolorum aut martirum sivecunfessorum necnon et virginum , ipse exponeret non solum Latinis eloquiis , sed etiam Grecis verbis , quia in utraque lingua fuit maximus orator . 
Ex ipsa autem arbore et ex eius generositate habemus ramuscolos et pronepotes . 
Iohanicis Agnem genuit , Agnes Andream procreavit . 
Ex Andrea Basilii natus est Basilius , qui genuit Andream presbiterum , editorem huius Pontificalis . 
Sed quae eius notarius , qui postea huius sancta ecclesia ab eo eruditus scriniarius fuit , nomine Ilarus ad eius nepotem , filius filia sua , Andream , ut diximus , nomine , avus meus , pater matris meae , de eo retulit , in medium proferamus . 
Cum per singulas noctes per sanctorum Dei ecclesias graderetur et tardius ad suam diverteret domum , notarius eius , quem superius nominavimus , volens inlicita penetrare , quae necesse ei non fuerat . 
In silentio noctis conticinio hora surgens de mollibus stratis , ad ecclesiam beati Iohannis euangelistae iter arripuit . 
Notarius vero eius factus est cum [ eo ] , ut videret quid ageret . 
Dicebat enim intra se : ; Videbo , si homo iste nocte clam cum exarcho init cunsilium , aut forte cum meretricibus delectatur , aut pro qua causa solus graditur . 
; Cumque pervenisset praedictus Iohanicis ante eadem pilam ecclesiam , statim patefactae sunt ianuae , et vectes et serrae in aliam tacite evulsae sunt partem . 
Et orans diutissime ante cunspectum Salvatoris , in ardicam ecclesiae ipsius apostoli ingressus est , et patefactis omnibus claustris , pronus in terra oravit . 
Post orationem recessit , et ianuae clausae sunt , omnia illarum arctamentadiscurrerunt , unaquaque in locum suum . 
Videns haec omnia Ilarus obmutuit amens et abdicavit se in angulos ipsius introiti , ubi corpus suum sine anima pro ipso testimonio ponere infra marmore iussit . 
Et cum pervenisset ad locum , leniter emisit vocem , dicens : ; Ilare , cur te proripis et vis latere ? 
Quod vidisti , quousque ego vivo , ne cui indicas . 
Quod si me viventes dixeris , statim invaderis a morte . 
; Testificabatur et alia de eo , quia in quocumque loco hiemis tempore aspiciebat in die pauperem , et ubi infirmos videt , iubebat sibi praeparari coenam , et cum ante eum attulissent , ut gustarent , simulabat gravitudinem , et iubebat integrum reponi usque ad crastinum . 
Nocte vero visitabat infirmum , detulebat coenam quam reponere imperabat , tribuebat infirmo . 
Et postquam recipiebat infirmus vires , per ecclesias Dei abscondite gradiebat , in sua se modo postmodum recipiebat . 
Monasterium sancti Andreae apostoli quod vocatur Ierichomium sua ipsius fuit domus . 
Quingenta pondera librarum aerecarum vascula ibidem reliquid in usum ipsius monasterii , et super altarium , ubi corona dependebat - per cathenulas aereas dependebat - filum ex auro , quod nobilissimae utuntur virgines Ravennianae , in fronte posuit . 
Et ubi coronae pendebant - per cathenulas aereas dependebant - zonae aureae muliebri suspendi praecepit . 
Dicendo de viro isto , non tantum pro gloria prolis , sed ut illius manifestaremus opera , per multa longius itinera a pontifice vagati sumus . 
Sed quod semel incepimus , relinquere non possimus , donec expleamus . 
De illius tumulo requisivi , firmiter et certius inveni , sicut mihi Maurus diaconus pene dies retulit , qui ex Constantinopolim veniens dixit : ; Ad portam quae vocatur Aurea . 
; Ibidem ipsius modica ecclesia est , ibique fui et in eodem templo preces omnipotenti Deo fudi . 
Igitur beatissimus hic Felix post abditam ecclesia multas reliquias cundidit et paginas ex argento extruxit , et supercilii arcum versus cuntinentes ita ... Multasque ibidem sanctorum reliquias cundidit , et capsam in altaris ex cypressino facta fuit , atque usque ad Petronaci pontificis tempus . 
Quam postmodum Sergius diaconus , abba monasterii sancti Bartolomei apostoli , ubi praedictus pontifex abba et diaconus et istius sedis yconomus fuit , ubi Deo iuvante post praedictum Sergium diaconum ex eius largitate nunc a divino nutu abba existo , praedictum altarium renovavit ex proconiso lapide , cum diversis marmoribus , ornamentis mirifice , inter quas et ego opera decoravimus . 
Fecit hic beatissimus Felix salutatorium , unde procedunt usque hodie pontifices ad introitum missarum , palam popnlis videntibus . 
Et super ipsius regias invenies scriptum continentem ita : ; Forma loci dudum Squalida sed tantum pervia plebis erat . 
Postquam pontificis meritis iuveniscere visa est , Vicinum ecclesiae cuncepit inde diem . 
Turba sacerdotum melius hic pergit in aula . 
Oblicum nescit carpere pastorem . 
Per medios gradiens populos , reverentia crescit , Cum super effundit cognita verba Deo . 
Nunc ritum servent , veniens quicumque sacerdos ; iam via , quae media est , fixa manere solet . 
Reparat haec meritis felix dignusque sacerdos , Ne finem teneat pontificalis apex . 
Fama loquax tantos nunquam retinebit honores . 
; Nam antea de vespertino salutatoria erat egressio . 
Qui cum prope esset vicinae morti , adiuravit sacerdotes et cleris , ut , quicumque ex eius habuisset homeliis aut quaecumque dicta ante eum attulissent . 
Quae cum omnia ante se allata fuisset , statim iussit praeparari piram , et omnes incendio cuncremavit . 
Qui cum interrogatus a sacerdotibus fuisset , quare hoc fecisset , dixit : ; Ego orbatus de meis luminibus , nihil videre possumaut retractare quos edidi libros . 
Fortasse ego superposui , aut scriba fefellit , ne quis post me veniat et vitia ex meis proferat verbis . 
Habetis libros Grisologi Petri , quos videtis , ingeniose et luculentissime scripsit , ipsum tenete , utimini , ut vobis placet . 
; His autem expletis , defunctus est die mensis Novembris sepultusque est in ecclesia beati Apolenaris , non longe a monasterio sanctae Feliculae . 
Epitaphiumque ipsius invenies abens continentes ita : ; Inter almas laudes virtutumque triumphos , Quibus coronantur praesules digni Deo , Summa patientiae Felix amator fuit . 
Moribus praecipuus vitam digessit honestam , Pastorali culmine magnanime floruit . 
Uno cunctas animo respectat pontifex plebes , Nec tristem quemquam tolerat cunspicere . 
Subtilis ingenio , acutus , prudens et gravis , Praecessorum compar . 
Culmen apostolicum colere summe novit , Cuius ope fretus profana dogmata pellet . 
Facundus eloquio , dictantia copia solens , Doctus , eruditus , color memorabilis dicta videri . 
Pertulit pro patria nimias praesul aerumnas , Exulem dampna , famem , nuditatem , caedem , pericla , Contemptus , exitia , terrores , vincula , fustis ; Summusque pontificis , subferre ludibria , honor . 
Finibus ademptus , propria de sedo privatur . 
Lumen carens corporis digna nactus est lucem . 
Arto in tellure scopulo ponti portatur , Ubi victus deerat , sed panis aderat Christus , In quo toto corpore atque virtute sepultus , Gratia summa Dei est cunsolatus antistes , Erectusque gravi de claustra insulae Ponti . 
Demum ad dilectae vectus est patriae portum . 
Extractus omnia , pristina sede ornatur . 
Ubi corde puro hostia Domino libans , Lustra super terra , geminos simul prorogat annos . 
Hic itaque sacer conditus funere iusso , Planctus cuius casibus nunc numeratur donis . 
- De Sancto Iohanne XXXIX Iohannes Hic patientissimus fuit , humilis et mansuetus . 
Istius temporibus ecclesia Petriana cecidit terraemotu post expleta solempnia missarum die dominico . 
Et Liutprandi regis regnum Langobardorum regentes , ab ipsius exercitus praedicta civitas corona cincta et devastata est , a suis decepta civibus , simulata fraude , a porta quae dicitur Vicus Salutaris , quae erat iuxta fluvium Pantheum . 
Omnes cives cucurrerunt illuc . 
Unus autem ex illis , infensus suis civibus , promissa pecunia , allatis clavibus , subductis molchis portae , quae pergit ad vicum Leprosum , ubi est pons ex basibus factus , reseratis claustris omnibus patefactisque portis , inimici ingressi civitatem et eam subverterunt . 
Nam iudicio Dei ipse , qui insidiator suorum civium fuit et pilae claustra opperuit , quod primum tigni stipite perfossum interiit , promissam pecuniam non accepit , sed ante omnes suum sanguinem dedit nec terrae commenditus est . 
Igitur irati Ravennenses cives cuntra pontificem hunc , in Venetiarum partibus eum exilio religaverunt , et fuit exul per annum unum . 
Tunc Epiphanius scriniarius , videns excidium sanctae istius ecclesiae et patrem patriae in angustia et matura detinere afflictionem , eum per huius civitatis exarchum ad hanc propriam revocavit sedem . 
Post autem in pontificali solio restitutus , quadam die praedictus Epiphanius scriniarius ait ad eum : ; Domine pater , non te pigeat in palatium ad exarchum ire et offerre illi ex argiriom palaream magnam ; et postula ab eo , ut coartet viros illos ad iudicium , qui te in exilium miserunt , ut vindicemus nosmet de illis . 
Et hoc , quod das , decuplum ex eis restituam . 
Tu pontificalis tenes mores , ego cum eis litigabo , et scio iuvante Domino de hostibus reportabo triumphum . 
; Factumque est , ut superius audistis . 
Et ut mox recepit se praedictus Iohannis pontifex infra maternum ecclesiae sinum . 
Alia vero die auctor cunsilii , idem Epiphanius scriniarius cum singulis hominibus in cunflictum stans , ita aiebat : ; Praeceptum ex rebus exaratum habes , ut nunquam contra sanctam hanc ecclesiam aut contra huius sedis pontificem de quacumque causa agas aut oro mussites . 
Dic nunc , qualis ovis tu es , quia pastorem tuum , dum ille te foveret et per gramineos duceret campos , tu cornu percussisti et contra eum cirographa cunscripsisti ? 
; Convincti in iudicio , vigies collegit , quod exarcho dedit . 
His itaque gestis , venerunt humiliter omnes unanimes ad eum , petentes misericordiam ; et nullus eum postmodum in amaritudinem deduxit . 
Temporibus Iohannis venit iterum monstratico Ravennae , ut eam depopularet , putante , se ut antea evaderet . 
Quo cogniti Ravennianiegressi sunt ad eum more praeliandi ut in campum Coriandri . 
Qui simulata fuga terga dantes , cum pervenissent ad stadium tabulae , ubi pro signo terminus lapideus fixus est , reversi , Grecorum frontem coeperunt fortiter dimicare ; et non erat requies undique caedentium , gladio strages maximas Grecorum peremptas . 
Sacerdotes vero una cum pontifice et senioribus prostrati humo , cilicium induti , asperso in capitibus eorum cinerem , omnipotentem Deum deprecabantur . 
Seniores vero saccis sunt cooperti , inculti capitibus et squallidis , lacrimosis oculis , in caelum clamabant ; similiter et omnes , qui infra urbem relicti sunt , masculi et feminae Omnipotentis auxilium expectabant . 
Reliqui vero accincti ferro , sumpti iuvenilibus armis , caedebant hostes sine intermissione . 
Tunc , sicut a narrantibus audivimus , apparuit inter utrosque exercitus quasi effigies magni tauri et coepit cuntra Grecorum exercitum pedibus pulvere exspargere , et vox mox insonuit - unde venisset aut cuius fuisset , nullus agnovit - in auribus omnium increpuit , dicens : ; Eia Ravenniani , fortiter pugnate ! 
Victoria vestra erit hodie . 
; Videntes vero Pelasgi , cornu suum esse cunfractum , coeperunt fugere infra dromonibus , putantes se liberare . 
Tunc Melisenses , id est Ravenniani cives , circumdederunt eos cum cymbis et carabis , et irruentes super Bizanteos , omnes interfecerunt et corpora eorum in Eridanum praecipitaverunt . 
Et sic fuit , ut per annos ex Patereno nullus inde unquam piscem comederet . 
Hoc autem factum est in die sanctorum Iohannis et Pauli , et coeperunt agere diem istum quasi diem festum paschae , ornantes plateas civitatis cum diversis palleis et lethaneis ad eorum ecclesiam gradientes , benedicentes Deum in secula seculorum , amen . 
Mortuus et sepultus est in basilica beati Apolenaris . 
- De Sancto Sergio XL Sergius XL . 
iuvenis aetate , brevis corpore , ridens facie , decorus forma , glaucis oculis , nobilissimis ortus natalibus . 
Iste laicus fuit et sponsam habuit . 
Quam , post regimen ecclesiae suscepit , eam Eufimiam sponsam suam diaconissam cunsecravit , et in eodem habitu permansit . 
Quia in tempore istius zelum sacerdotibus et iurgium habentibus , non unitis animo , scissa est multitudo ; et postquam Romae cunsecratus est , spreverunt eum sacerdotes , et separaverunt se ab eo ministri , et nullus erat , qui cum eo ad sanctam accederet aram . 
Haec autem civitas vexabatur a Langobardis et Veneticis . 
Non possumus per tanta discurrere , quia olescit ; tamen cunpendii proferamus causam . 
Pontifex vero misit ad diaconos et ad reliquos ministros ecclesiae , ut se omnes in gremium cunglobarent ecclesiae . 
At illi in ipso perdurantes doloris stimulo , renuerunt . 
Tunc excogitato consilio , cunsecravit presbiteros et diaconos . 
Illi vero duri corde haec audientes , venerunt et die dominico cum eo ad solempnia missarum processerunt . 
Novellae vero oves , qui se putaverunt sublimiter stare , a veteribus sacerdotibus repulsi sunt , et verecundati oppilaverunt ora . 
Tunc pontifex blande et leniter priores refovens sacerdotes , blanda circa eos eloquia fundens , quousque ab ira eos in mansuetudinem revocaret . 
Tunc inter se multa volventes , post foedus pacis statuerunt de novella consecratione , ut diacones relicta dalmatica superhumeralem inponerent more Grecorum et circa altare resisterent . 
Et ex illo die coeperunt levitae multiplicare , nam canones proibent , apostolica auctoritate muniente . 
Eo namque tempore Zacharias papa Romanus egressus de Roma , hora attigit Franciae , postulans tutamina atque praesidia ad expellendos Langobardos Romanorum finibus , quia Austulphus rex Italiam duriter opprimebat . 
Sed eiecto a solium Francorum altero rege , Pipinus sceptrum regni accepit et papae manibus benedictus est atque crismate sacro ab eo perunctus est ; Romamque reversus est . 
Et antequam reverteretur Romam , in ecclesia beati Apolenaris missam celebravit et endothin ex blatta alitheno cum margaritismirifice ornatam obtulit , et suum nomen ibidem exaratum est . 
At ut vidit Austulphus rex , quia undique super se ingravata essent mala , dextera Italis petit , quia tempus eum non adiuvabat , et ivit ad limina beati Petri principis ot obtulit dona et exenia multa ; deinde Ravennam reversus , clamidem ex auro pictam , qua erat indutus , super sanctum altarium Ursianae ecclesia posuit . 
Ecclesiam Petrianam , quae funditus eversa est per terraemotum , sponte haedificare voluit , et piramides per in girum erexit , columpnas statuit , quae manent usque nunc , sed non cunsummavit . 
De praedictus regis nomine , [ cur ] Austulphus rex vocatus est , eloquar , an sileam ? 
Tamen narrabo . 
Quinque in una hora , in uno partu , ex uno ventre parvulos sua peperit mater . 
Quod cum nunciatum regis fuisset et innotuisset admiranda res , novo inito cunsilio , iussit eos ante se deferri in unum maximum calathum . 
Et videns , eos voluit proicere in sterquilinium ; orrebat esse pater , qui fuerat genitor . 
Praecepit deferri regalem cuntum , dicens suis : ; Quicumque ex eis manu cuntum adstrixerit , hic vivat . 
; Statim ut in medio contus positus est , inter ceteros fratres iste contum tenuit extento brachio . 
Tunc vocavit eum pater Austulphus . 
Revertamur ad superiora eloquia . 
Vir autem iste Sergius praesul , cum Paulus papa Romanus Franciae iter per Tusciam pergeret , non ei obvius fuit ; et indignatus papa de valle quae dicitur Calle Collata , quae rustico more Galiata dicitur cum ira magna exivit . 
Lustrato Langobardorum regno , calcata praecelsa cacumina , Iovis montis pertransiit iugum ; deinde Franciae arripuit iter , et quicquid ad Pipinum postulavit regem , optinuit . 
Deinde reversus , Sergium archiepiscopum vexare coepit . 
Ille autem fiduciam habens in rege , ut rex adminiculum ei praeberet ; et fefellit is illum , et deductus est Romam a suis civibus , atque fraude deceptus . 
Et cungregatis episcopis , iubente papa , et voluerunt eum honore privare et de gradu pontificalis prohicere . 
Apostolicus talem cuntra eum proferebat sententiam : ; Neophitus es , non ex ovile fuisti nec secundum canones in Ravennensi ecclesia militasti , sed subito invasisti cathedram quasi latro , et sacerdotes tuos , qui digni donis ecclesiae perfrui , reppulisti , et per secularium favorem , potenter tamen , sedem obtinuisti . 
; Ad haec Ravennae pontifex aiebat : ; Et non mea praesumptione , sed eligerunt me cleros et plebs universa . 
Interrogasti per ordinem canonico more , et de me omnia vobis patefacta sunt , quomodo laicus fui et sponsam habui et ad clericatum perveni , et cognitum vobis factum est , et dixisti , nullum obstaculum mihi esse potest . 
Postquam talia de me sensisti , cur me cunsecrasti ? 
; Diversas autem sententias inter se episcopi ferebant , et infra unumquodque cubiculum cordis magna quatiebatur tenpestas . 
Dicebant enim omnes : ; Quomodo possimus , cum simus discipuli , magistrum iudicare ? 
Haec audiens papa , in furore versus , asseruit , se die crastino manibus suis orarium a collo eius evelleret . 
Tunc Sergius antistes Ravennensis nocte eadem cum lacrimis proicit se ad altarium beati Nicolai et se totum in magnis lamentis dedit . 
Prostrato corpore tandiu lacrimas fudit , quod locum ubi moerebat valde roravit et rivulos produxit . 
Iudicio Dei nocte illa mortuus est Paulus papa , repente raptus est , subito quievit , et tenuerunt eum sui occulte usque mane . 
Insurgente vero aurora diei , autequam ex eo radius solis splendesceret et terram Phebea perlustraret radiis , venit ad eum Stephanus , urbis Romae diaconus , germanus praedicti papae , in ipsa custodia , ubi Sergius pontifex erat . 
Ait ad eum : ; Quid mihi daturus es , si reversus fueris cum pace ad domum tuam et omnibus honore et dignitate ampliatum ? 
; His auditis praesul , quasi de laqueo ereptus , egressus ait : ; Non parva tibi statuo dare munera , nisi quod audis facio . 
Veni tu ipse Ravennam et ingredere infra episcopium in ea ecclesia et scrutare diligenter omnes gazas ipsius domus , aurum , argentum , vascula vel nummos ; omnia sunt tibi data , et quantum vis pro benedictione dimittere , dimitte . 
; Super haec verba iuraverunt sibi mutuo . 
In ipsa vero die electus est praedictus germanus defuncti papae in solio apostolatus , et statim solvit omnes captivos et omnibus noxiis veniam cuncessit . 
Tunc iussit venire Sergium Ravennensem pontificem cum omni honore et gloria ; et cum vidisset eum , sublevavit se de sella ubi sedebat , et cum prostratus humo petisset et vultu submisso , elatis manibus sublevatus , et irruit super collum eius , obsculans eum , et iussit deferri sedem illius iuxta sedem suam , et locuti sunt inter se pacifica et dulcia verba , et permisit eum redire ad sedem suam cum gaudio magno et alacritate . 
Post tertium annum Ravennam ingressus est , quem suscipientibus eum suis , modica gratulatio fuit et modica quies . 
Ivit Sergius pontifex ad monasterium beatae virginis Mariae qui vocatur Cosmiti . 
Post missam celebratam prostravit se ante altarium beati Nicolai , orans diutissime et lacrimas fundens , quae apparet usque in praesentem diem . 
Eo namque tempore exiens Stephanus papa Romanus Roma , Franciae arripuit iter , properans huc Ravennam , infra episcopiumeius applicitus est . 
Scientes autem et videntes sacerdotes , quod ipse scrutaretur gazas atque omnes opes ecclesiae deglotire deberet , erant inter eos incommoda verba . 
Alii dicebant : ; Suffocemus eum ; ; alii : ; Non , serventur ecclesia fortunae . 
; Erant dispares voces in vulgo . 
Tunc Leo diaconus et ipsius domui vicedominus sacerdotibus dixit : ; Cum coeperit depopulare omnia , vocemus eum occulte quasi aliquid ad ostendendum ei , et praecipitemus eum , ut dimersus in profundum aquae nunquam cunpareat . 
; Hoc erat inter eos cunsilum , et verba incommoda et commoda agebantur et cunclusa . 
Alii , cum quasi facta fuisset , remotionem criminis meditabantur . 
Audiens haec Uviliaris archidiacono istius sedis Ravennae de monasterio sancti Bartolomei , qui illo tempore ibidem sistebat abba , ubi Deo favente post ipsum quartus ego sum modo , ad episcopium ecclesiae cum summa velocitate occurrit et vidit omnes sacerdotes in talibus machinamentis sermocinationum sistere et diversa inter se cunsilia volvere ; agnoscens suum in contraria coeptum , complosis manibus cuntra eos vocem misit : ; O quanta insania , fratres ! 
Si ista meditati estis perimere pontifice , non aequa cunsilia in pectoribus vestris gestatis . 
Adquiescite mihi , ut papa honorifice hinc abscedat , manusque vestrae servate innoxiis , et sacramentum praesulis nostri servemus illaesum . 
Cum incubare coeperit atra nox et Romanorum cum fuerit corpora ex dapibus et lucidissimo lyeo opleta , prima quies , quasi sepulti iacent : cuncta atrii lichna extinguantur , ne illi flammae candelarum nocte solatia praestent , et quid possimus occulte abdicare , omnia in criptis celentur , ignorante pontifice nostro , et apertis locis divitiarum quas papa Romanus invenerit tollat . 
; Placuitque omnibus hoc cunsilium , et decreverunt , quia haec Uviliaris melior est quam ceterorum sententia prolata mente . 
Etingressi sacerdotes infra singula loca gazarum , abscunderunt quantum valuerunt . 
Intempestivum vero noctis venit praedictus papa Stephanus . 
Allatae sunt ante eum omnes claves a vesterariis ecclesiae , et reserata sunt ei omnia ostia . 
Abstulit reliquias , quas non potuerunt sic citius occultare , ex auro plenas balantias novem , vascula argentea plurima et coclearia argentea tractoria , quaternaria una et diversas alias aureas et argenteas species , et sic in Franciam perrexit , unam vero [ ex ] cuclearibus Romam transmisit . 
Tunc cognitum Ravennensibus civibus , postquam papa egressus est , depopulationem ecclesiae , voluerunt prosequi plaustrum , quod argentum vegebat , sed timidi vehiculatores in Ariminum delati sunt , et Ravennenses ad suam reversi sunt civitatem . 
Igitur iudicavit iste a finibus Persiceti totum Pentapolim et usque ad Tusciam et usque ad mensam Walani , veluti exarchus , sic omnia disponebat , ut soliti sunt modo Romani facere . 
Reversus vero papa Stephanus ex Francia Romam , inito antea cum archiepiscopo cunsilio , pernimia blandimenta et pacificas epistolas ad aliquantos nobiles Ravennenses iudices misit , ortantes , ut Romam pergerent illi , qui in necem pontificis cunsenserunt . 
Inter quos etiam avus patris mei fuit , et tandiu Romae sunt coartati , quousque omnes ibi mortui sunt . 
Et post haec cuniunxit foedus pontifex cum Veneticis , ut ne deterius quod ei contingerat postmodum veniret , quia fefellit ei Langobardorumrex , et ultra non fuit credulus illi ; et destributa pecunia in Veneticis , balancias per nobilissimos viros aurum expendit . 
- De Sancto Leone XLI Leo XLI . 
Iste ex isto fuit ovile , non multum procera statura , nimis macilentus , sed fortis viribus . 
Hic primus Francis Italiae iter hostendit per Martinum diaconum suum , qui post eum quartum ecclesia regimen tenuit ; et ab eo Karolus rex invitatus Ytaliam venit , regnum Langobardorum depopulavit , et rex eorum Desiderius socer suus in Francia captivus portatus est . 
- De Sancto Iohanne XLII Iohannes XLII . 
iunior ... Haec audita pontifex aspera verba , immutavit faciem suam , et factum est cor eius ut fremitus leonis , et ait ad archidiaconum suum : ; O quanta insania in corpore vegetas ! 
Auxiliare ei , si potes . 
; Tunc ira cuntra iram insurgentes , veluti nebulam in altum se erigens aut tumidas hundas elevatas in praecelso et Verat litus , sic sacerdotum corda diversa pulsabant . 
Post haec autem dixit archidiaconus ad archipresbiterum : ; verbis ut eamus , excutiamus eum foras ? 
; Et ille : ; Eamus ? 
; Et dixerunt ad reliquos sacerdotes : ; Eamus , fratres , visitemus fratrem nostrum , tribulemus cum eo . 
Membrum nostrum et caro nostra est , ex unus sumus ovile , unum patrem abemus et incorruptam matrem , in uno fonte loti . 
; Et ierunt omnes ad ianuam Cuthina , et ambo recto poplite , archidiaconus una cum archipresbitero fregerunt ianuam ipsius excubiti calce percussa , et extraxerunt eum foras , et ierunt omnes in ecclesia cum eo , et sederunt in sacrario , usque dum nuncius desursum venit , rogaret , ut omnes ascenderent , ut mos est . 
Et invenerunt litigantem pontificem et magnis vocibus perstrepentem , sed non sunt sacerdotes eius territi minis . 
Igitur quadam die dum praedictus pontifex post tribunal ecclesiae resideret cum sacerdotibus et multi ex plebe , subito Iohannesabba monasterii sancti Donati qui vocatur in Monterione , extra porta sancti Laurentii iuxta Wandalariam , non longe a monasterio sanctae Mariae qui vocatur Ad Blachernas - ibi Deo volente ego abba existo - protinus in terram cecidit et factus in extasi est , et spiritus ei evanuere . 
Et reversus ad proprium sensum , interrogatus a circumstantibus , pro qua causa contigisset , ille erectus dixit eis : ; Si dixero vobis , mors me cunsumet . 
; Tunc palam omnibus eum pontifex interrogavit : ; Ex qua causa accidit tibi ? 
; Et ille respondens dixit : ; Mortuus est Leo ipatus statim , et vidi animam eius in linteo lucidissimo ab angelo in caelum deferente alacri vultu . 
; Stupefacti omnes praesentes adstantes mirabantur ; et ut veritas probaretur , statim misit unum ex cubiculariis pontifex , ut veritas probaretur : et invenit eum ipsa hora mortuum . 
Abba vero ille post octo obiit dies . 
De morte vero pontificis vobis insinuare festino . 
State et videte divina et iusta iudicia Dei . 
Erat in hac civitate nobilissimi filius viri , qui post mortem patris tenebat possessionem monasterii sancti Martini quae vocatur in Aqua longa , avunculus matris meae . 
Cotidie pontifex insidiabatur , ut praedictum monasterium invadere posset ; et quia vim ei inferre non poterat propter nobilitatem parentum , maledictionis et blasphemia lingua eum gladium incidit . 
Die vero natalis sancti Apolenaris obtulit ei ipse , quem maledicebat , puer oblationem , qui renuit praedictus pontifex , sed maledixit eum , dicens post maledictionem : ; Videam mortem tuam et statim moriar . 
; Ibat ille repulsus et scandalizatus plorans . 
Ille vero post expleta missarum solempnia ivit ad viduatam marito matrem et retulit ei omnia plorans et ita denunciavit : ; Quod etiam corpus Domini mihi tradere noluit . 
; Factum est autem post haec divina iussione , ut Deusdedit , infirmitate stomachi detritus , mortuus est in villa quae dicitur Aureliacus , longe ab urbe miliario , iuxta aquaeductus prope Herculem . 
Turbata tota illius domus est . 
Et postquam lavaverunt corpus eius , posuerunt super plaustrum , ibique tumulatus iacebat exanime . 
Multi orbati impleti sunt lacrimis . 
Prostrata humo diurna mater iacebat ; alii tondebat pectora , alii ora unguibus foedabant , alii salicum vimina intexebat crates , alii tondebat salicum ramos , qui operiebant glosochomum , alii lustrabant desuper virentias herbas , alii evellebant ebulos faginos adferebant saxos velocius ut discurrerent rotas , alii undique praecidebant diversas salicum virgas alii stimulo boves exagitabat , nonnulli vero gramineos substernebant corpore flores . 
Hirculeuses antecedebant onerosa animalia , carnarini qui et lecticarii virgis costis agitabant taurorum , et ibant cum naribus patulis per viam laetea per cornuaque ducti iuvencis , et pevenerunt usque ad pontem Odionis . 
Tunc Andreas , cognatus ipsius defuncti viri , stare imperavit corpus et puberes per in giro figere gradus iubet . 
Ornaveruntque diversis palleis exanime corpus , et lenbum a barbausque ad caput innodatus erat , quod illi sua ex auro Basilii mittente mater . 
Tunc exeuntes omnes de civitate a magno usque ad parvum , nobiles et ignobiles , anus et innuptae puellae , et erat maximus planctus et luctus undique , et non solum lugebant tumulatum corpus , sed orbatam de filio matrem . 
Tunc colla levatus virorum , perductus in monasterio sanctae Eufemiae in sancto Calinico , ibi sepelierunt eum . 
Tunc ingressa in civitate turbam plorantem , dederunt obtabiles voces in aures pontificis . 
Et interrogavit , quid hoc esset . 
Et dixit ei nuncius , qui viderat : ; Deusdedit , filius Petri tribuni , mortuus est . 
; Iterum misit alium nuncium , ut certius sciret ; et venit , dicens similiter . 
Et dum sederet ad mensam post tribunal ecclesiae super vivarium , elevatis sursum manibus , respiciens ad vultum Salvatoris , dicens : ; Gratias tibi ago , domine Iesu Christe , et tibi , beate Apolenaris , quia exaudistis me . 
Hunc diem semper desideravi . 
; Et dixit pincernae suo : ; Misce , quia , Deo gratias , exauditus sum . 
; Tunc pincerna accipiens ex ialico dimia impleta mero porrexit pontifici . 
Quem ille accipiens , ebibit usque ad dimidium poculum , et subito in latere sinistro puncta percussus , celeriter calicem ministro dedit , et iussit removere mensam , et gaudia dapium in tristitiam versae sunt , et dedit [ se ] in lectum ; septimo die post excessum iuvenis mortuus est . 
Et iocundabatur mater orbata libero , sicut et ille gavisus de morte adolescenti fuit . 
Ecce vindicta divina ! 
Sepultus est in basilica beati Apolenaris confessoris . 
Epitaphium super sepulcrum eius invenietis exaratum . 
- De Sancto Gratioso XLIII Gratiosus XLIII . 
Iste humilis et mansuetus , pulcer aspectu , modice recalvatus , extenso in quantitate gutture , oculos grandes , decora forma et dulcia eloquia . 
Ex monasterio beati Apolenaris abba fuit , quod est fundatum non longe ab ecclesia sanctae redemptricis Crucis ad Monetam veterem , unde sanctissimus Reparatus fuit . 
Vere Gratiosus , quia gratia Dei perfusus ; istius sedis archidiacouus fuit . 
Istius temporibus apparuit signum terribile mortiferae cladis , ut , in cuius apparebat vestimentis aut in quolibet indumento vel cherumanica sive calciamento tres guttas venenatas , in tertia die rapiebatur morte ; et erant strata corpora humo , quae vix viva tradere sepulturae valebant . 
Et venit in illis diebus Karolus rex Francorum Ravennae ; et invitatus , ut ibidem epularet , gratanter venit . 
Dixerunt enim sacerdotes suo pontifici : ; Domine , retine simplicitatem tuam et cave , ne aliqua loquaris , quae apta non sit . 
; Quibus ille respondit : ; Non , filii , non , sed oppilo os . 
; Cumque comederent et biberent , coepit pontifex rogare regem , dicens : ; Pappa , domine mi rex , pappa . 
; Et admiratus rex interrogavit , dicens : ; Quis est hic sermo , quem vates loquitur , pappa , pappa ? 
; Tunc de circunstantibus sacerdotibus dixerunt ei : ; Non adtendat dominus noster rex , quod aliqua iniuria aut illusionis sit verba , sed suasionis . 
Vir iste servus et orator vester magnae simplicitatis est ; sed sicut mater , quae blandit filios suos et prae nimio amore suadit , ut aliquid comedat , ita et iste magna clementia postulatus est vestram clementiam , ut comedatis et iocundemini . 
; Tunc rex palam omnibus imperat silentium , vocem erupit , dicens : ; Ecce vere Israhelita , in quo dolus non est . 
; Post haec autem , quicquid imperavit ab eo praesul , obtinuit . 
Alium vero exponam orribilem , quod factum est in aethera , signum . 
Tempore illo , quo Karolus Langobardiam accepit , visum estmultis hominibus post solis obitum in caelum equi cum ascensoribus suis inter se invicem decertantes , et erat motus ubique . 
Igitur , carissimi , non sitis segnes , sed state et audite , quid Dominus per meum erit locutus [ os ] , ut sciatis quae ventura sunt . 
Ego propheta non sum , sed ipse spiritus , qui locutus est in prophetis , potest similiter nostra se effundere corda . 
Ipse Spiritus sanctus per Iohel clamat : ; Effundam de spiritu meo super omnem carnem , ; et ad Ieremiam ait : ; Ecce dedi Vamea in ore tuo , ; et Iacob patriarcha dicens : ; Congregamini , filii Iacob , audite Israhel patrem vestrum , unde adnunciet vobis , quaeventura sunt , ; et ipse Filius aeterni Patris ait : ; Ego dabo vobis os et sapientiam . 
; Quid mirum , si ante incarnationem Spiritus sanctus prophetarum corda replebat , ut praenunciaret ventura , et nunc post nostrasocius est carnis effectus , totam verba sua largitusest gratia plenitudo , dicente euangelista : ; Nos omnes de plenitudine eius accepimus ? 
; Si ergo idem Spiritus per gentium et infidelium os , sicut per tirannum crudelem Nabuchodonosor regem et gentilium poeta Virgilium et per vatem Sibillam locutus et futura praedixit : quare ergo modo ipsa divina maiestas per christianum hominem et sanguine redemptum non loquatur ? 
Si enim in fragili sexu , Annam scilicet et Sibillam ipse habitavit Spiritus , ergo non dubii sitis euangelica verba dicentia : ; Spiritus ubi vult spirat . 
; Sed ego vobis dico , fratres mei , commilitones mei , Ravennenses cives , quia veniet tempus in ea , quale nullus ibidem commorantium memorare poterit . 
Et erit ex suis omnibus minorata donis , et a suis civibus maxime cunsummabitur , et erunt inter se bella et diversas lites inter se invidentes , maligna cogitantes , ex ore pacifica verba loquentes , gladium in corde habentes . 
Capud omnium est in obsidione , et cunculcabunt ea inimici sui ; undique erit in ea vastitas , et insurgunt cuntra hostes suos et videntes eos , territi revertentur . 
Et adsumunt spolia vicinantium civitatum , et cunculcabunt sanctorum ecclesias et apostolorum depraedabuntur . 
Et veniunt ex occiduis partibus rasi barbas pro defensione eius , sed ipsi maxime laedent . 
Eritque in tempore illo maxima fames perditio multa . 
Eruntque circa marina litora pestilentia gravis , pelagusque tumidas undas fortiter suos vorabit litos , et levabit mare cuntra creaturam suam ; quos nunc gratanter invenerit in aequora suos proiciet pisces . 
Omne genus corrumpet semen suum . 
Etiam ipse caelum serenitas obscurabit et opportunitatis tempore rorem retinet , et nubes sua temperantia pluiam stringet , sed recollecta radia tenebrosam diem ostendet . 
Veniet prophetia illa , quae scripta est : ; Occidit illi sol meridie , ; quam ex sole iustitiae dixisset Christus , qui medio die crucem ascendit . 
Tamen et spiritualiter et carnaliter intelligitur . 
Et luna minuetur de lumine , id est doctrina sancta mea ecclesiae per malos et inscios sacerdotes minuetur . 
Quia veniet tempus nequissimum in hac ecclesia : antecedent iuvenes senes et doctrinaseniorum et sancta derident ecclesia . 
Discentes , si sapientes estis , stulti erunt et iuxta apostoli verba ; semper discentes , nunquam ad scientiam veritatis pervenientes . 
; Hii sunt idiotae et maxime pravi et duri corde , qui in talia agunt . 
Lac ecclesiasticum nullo modo sugere valent . 
Hii non proprii sunt filii , sed privigni . 
Ravenna paulatim paulatimque cuntrarietur . 
Non invenietur in ea viri quatuor unam voluntatem habentem , et tres in una si inventi fuerint domo , invicem se zelantes mordebunt . 
Et erunt in hominibus et in creaturis saevus et pessimus vulnus . 
Et terra non dabit fructum suum , et ipsa mater omnium matertera efficietur ; et desiderabilia deficient poma , et omnia gaudia in moerore vertentur . 
Et quod nunc est Romanorum imperium desolabitur , et super augustalem solium reges sedebunt . 
Et erunt christiani censuales aliis christianis , et unusquisque misericordiam contra proximum suum non abebit . 
Hoc erit initium signorum , cum sacerdotes elati et cupidi esse coeperunt et honorem nullum antecedentibus repraesentabunt . 
Per malos pontifices ecclesia Ravennatis deiscens , pro suo honore thesaura ecclesiae tribuent et munera spargent , et postquam omnia cunsumpserint ornamenta ecclesiae , praedia tribuent . 
Et veniet tempus , ut ad ecclesia mensam cum vasculis ligneis ministrent , et interficient pastores oves suas . 
Non adtendent quae Dei sunt , sed seculum diligent plus . 
Et veniet circa litora maris gentes ignotae Deum , et interficient christianos et praedabuntur regiones eorum , et qui residuifuerint , erunt ei tributarii . 
Et insurgent christiani contra christianos , et pessime oppriment eos , et res illorum deripient , et corpora illorum affligent , et pro nimia debilitate blasphemabunt in caelum . 
Universus contra se excitatur invicem mundus . 
Et Agarenorum gens ab oriente insurgunt et praedabunt civitates in marinis litoribus sitas , et non erit qui eruat . 
Nam in cunctis regionibus terrae erunt inopes reges et diligentes munera , et oppriment populos sibil subiectos , et peribit Romanorum Francorum imperium , et sedebunt reges super augustalem solium , et minuentur omnia , et praecellent servi ante dominum suum , et in his mugiet terra , et elementa dehiscent , et cunfident unusquisque in gladio suo , et omnia terrae corda fremebunt , et deficient seniores , et iuvenes exaltabuntur , et non recordabuntur antiqua praecepta , sed unusquisque in sua pravitatis ambulabunt viam . 
Et commovebuntur ex caelo astra , et percussio erit in creatura et in pecoribus et in iumentis , et gemebunt multi nimia penuria sustinentes , multorumque deficient corpora propter penuriam famis , et vadent nobiles Romani in aliena terra captivi propter suas divitias . 
Depopulabitur a suis Roma et cuncremata incendio erit . 
Et omnis terra sterilis , et fructus non erit in ea , et quicumque pacem aut auctoritatem delixerit , abominabilis erit . 
Iustitiam autem non memorabitur , et erunt perversa iudicia , et munera excaecabuntur oculos eorum , et suffocabunt pauperum causas , et super viduas iocundabitur . 
Et erunt monasteria disrupta , et ecclesia exterminabunt , et in tantum exagitat diabolus in sanctas ecclesias , quas a fidelibus christianis demoliantur , et erit tenebrosa domus Dei , et ministri auferent thura a sancto altario , et imministrabunt , et vexabunt sacrificia multa , quia sacerdotes non honorabuntur ab hominibus , sed cum aliquem cupiunt ammonere , deridentur ab eis . 
Sacrificium autem non Deo placabile erit , si perfecte huius seculi cupiditas sacerdos [ non ] abiciatur ; si autem ira ab animo non ammoverit , munus immaculatum non erit . 
Et erit in diebus suprascriptis , nubunt servis cum filiabus domini sui et ignobiles cum nobilibus , et procreabunt filios et filias , et ex stupru nascentibus erunt iudices et duces , et subvertent terram . 
Et multi non ferentes opprobrium exeunt de civitatibus suis et de locis suis et commorabuntur in terra aliena , et erunt ecclesiae castra subversa et sacerdotes dispersi etiam et sanctemoniales oppressae a singulis hominibus vitae et invitae , aliae namque partus suos negantes , ne ventris fructus et testis et proditor fiat . 
Haec , fratres , de profundis pauca ausi , ... quia a dolore capitis consumor ; ; sed tamen , ; iuxta beati Iob eloquia , ; cunceptum sermonem tenere quis possit ? 
; State , prudentissimi , et dimicate cum perniciosissimum hostem , ne caput doleat , ne oculos caligit , ne aures surdescant , ne os taceat , ne lingua sileat , ne manus a signo crucis quiescat , ne brachia arescat , non cor tumescat , non friget pectoris animo , ne venter a cibo extendatur , non genua rigescant , non iucurvata dorsa , non indeflexo poplite , non pigrior pede , sed totum firmum stabile sit corpus . 
Estote Deo volente , perfecti , sicut hic beatissimus Gratiosus fuit omnibus diebus vitae suae . 
Obiit autem die mensis Februarii , et sepultus est in ecclesia beati Apolenaris sacerdotis et martiris Christi in civitate Classis . 
- De Sancto Martino XLVI Martinus XLVI . 
Iste longam staturam , grande caput calvusque , omnem densitatem corporis plenus , de monasterio beati Andreae , quod situm est non longe ab ecclesia Gothorum , archidiaconus huius sedis fuit , et pene annos istius adeptus est sedis , consecratus Romae per manus Leonis papae . 
Qui cum ex Roma reversus fuisset , misit missos suos in Francia ad Karolum imperatorem , et iocundatus exinde augustus est . 
Iste monasterium sanctae Mariae qui vocatur Ad Blachernas ad Andream largivit presbiterum , eratque adhuc puer ; et accepit ab eo praedictus pontifex solidos aureos pro utilitate suae ecclesiae , et fecit exinde amulam auream , adhibens plus aurum , in similitudinem coculam marinam , et est ad utilitatem crismae usque in praesentem diem . 
Igitur talis fuit in suo corpore , ut dixi , vastus , ut praedictis aureos , quos ego ei in gemella porrexi , in sola cunclusit laeva ; et ammirati sunt proceres istius Melisenses urbis una cum sacerdotibus haec videntibus . 
Munivit hic antistes ecclesiam beatae Eufemiae quae vocatur Ad Arietem , quam olim aqua dominabatur . 
Mortuus est istius temporibus Pipinus Langobardorum rex , et voluto tempore obiit Karolus imperator die mensis Ianuarii , et suscepit imperium Lodovicus , filius eius , pro eo . 
Eo namque tempore Leo Romanae ecclesiae et urbis antistes misit cubicularium suum nomine Crisafum et reliquos caementarios , restauravit tecta beati Apolenaris , omnia ex trabibus et laquearibus abiegnis , et omnia illius martiris tegumenta ; uno cum suo dispendio omnes suburbanae civitates veniebant , omnia docaria et subtegulata et omnia ligna abiegna et quae necessaria erant Ravennenses cives volventes in angaria cum funibus et ingemas cetera . 
Caementariique ordinabant trabes super parietes , et perfecta sunt omnia ; solaque hypocartosis hic pontifex infigere praecepit . 
Non post multum tempus iratus Leo papa cum Martinum antistitem , misit legatum suum Franciam ad Lodovicum imperatorem , volens cuntra praedictum Martinum agere pontificem . 
Tunc Lodovicus imperator cunsensit voluntati eius et misit Iohannem Arelatensem episcopum , praecipiens illi , ut iret cum Martino pontifice Romam et ageret cum Leone papa . 
Qui praedictus Iohannes Arelatensis sedis antistes veniens Ravennam , et inito [ cum ] archiepiscopo cunsilio , coegit eum per fideiussorem , ut iam dictus Ravennas sedulus Romam iret , et fideiusserunt eum viri per solidos aureos duo milia , excepto infirmitate corporis . 
Post vero dies de sua egressus sede , ibat , ut properaret Romam , et veniens non longe a Ravenna quasi miliarios ad Novas , ubi olim fuit civitas nunc dirupta , infra ecclesiam beati Stefani , per dies ibi cummoratus est . 
Et misit legatum suum Romam , qul diceret , quia egressus de civitate venire voluit et infirmavit . 
Ille autem equitare non valebat , quia minus erat corpus ; ex parte simulabat infirmitate . 
Quo audito , Romanus pontifex tristatus est valde , quia eum ad se accersire non potuit , ut valde eo coartaret . 
Tunc sinivit eum et iussit reverti una cum legato imperatoris ad propriam sedem . 
Post haec autem , expleta legatione , Arelatensis sacerdos ingressus est Ravennam , et suscepit eum Martinus pontifex cum gaudio magno et alacritate multa , et prae dapibus repleti , Ravennas sedulus vascula argentea tota expleta mensa , facta in modum platani , quam ex dimissione Valerii archiepiscopi in suo palatio erat , quod suis in temporibus fecit , et alapas euangeliorum aurea parva , mechanicis facta operibus ... Eo tempore defunctus est Leo papa , cuius Stefanus succedit in sede . 
Et hic profectus in Francia papa ad Lodovicum imperatorem , quicquid postulavit ab eo , optinuit ; et venit Ravennam , et obsculati sunt ambo pontifices , Romanus et Ravennianus . 
Et celebravit Romanus antistes missas in ecclesia Ursiana , et ostendit sandalias Salvatoris , quas omnis populus vidit . 
Et laetus ex civitate egressus , ad propriam reversus est sedem . 
- De Sancto Georgio XLVIII Georgius XLVIII . 
Iste iuvenis aetate , capillo crispo capitis , grandes oculos . 
Ab Gregorio papa Romanus cunsecratus fuit . 
Sed postquam sacramentum a corpore beati Petri praebuit , egressus Romam , statim cuntrarius ordinatori suo extitit . 
Hic postquam accepit regimen , omnes gazas ecclesiae cunfregit et criptas disrupit , et thesauros praedecessorum pontificum extraxit . 
Et ut filiam Lotharii de fonte levaret , magnas ope exinde expendit . 
Eo anno ivit Papiam ; et post omnia exenia augustali tributa , emit ex palatio eiusdem imperatoris vestimenta baptismalia quingentos aureos , ex auro ornata , bissina alba ; et suscepit filiam praedicti augusti nomine Rotrudam , quam mihi porrexit , et manibus meis vestivi et calciamenta in pedibus decoravi auro et iacintho ornata , et postmodum missas ad augustum celebravit . 
Pariter Ermengarda augusta stipata puellis , induta clara veste , aureo circumdata limbo , cunligata crines vittis , iacintinis gemmis , prosobsi velata , facies stillatas sarduisque , smaragdis , auro . 
Et ante introitum missarum fatebat , se exardescere siti , et bibit occulte plenam fialam vini peregrini , et post haec caelesti participavit mensae infra palatium eiusdem civitatis in monasterio sancti Michaelis . 
Igitur tempore illo , die mense Madii dedicatio basilicae sancti Michaelis , hic Ravennae pluit sanguinem . 
Indictione , eiusdem mensis , in vigilia noctis apparuit in caelum signum mirabile discurrentium inter se stellas ab oriente in occidentem velocissimum cum luna Item die quinta mensis Madii , indictione factus est meridie sol tenebrosus nimis per universum mundum usque ad horam nonam . 
Et apparuit in caelum stellam ardens tanquam facula , superans virtutem solis , et aliqua modica sub ipsius quasi passos duos ibant ab orientem in occidentem , et post virtutem radiat solis , iterum candor earum in ipsis erat stellis . 
Mortuusque est Lodovicus imperator , ut aiunt quidam , ipsa die . 
Et successit Lotharius , filius eius , post eum . 
Et antequam hic moreretur augustus , divisit imperium suum inter reges filios suos : Lotharius augustus maxima pars , Pipinus Aquitania regnum , Lodovicus Baioariae . 
Hiis Ermengardae filii . 
Ad Carolum vero plus fertilem et optimam largivit partem , et Giselam , filiam suam , tradidit marito Curadum nomine , piissimushomo . 
Hic et haec Iudit augusta parturit . 
Mortuo autem Lodovico , semper bellum inter germanos fuit , eratque pax , sed instabilis . 
His itaque gestis , sensit Georgius archiepiscopus , quod legati sedis apostolicae Franciam ire deberent ad impetrandum inter fratres pacem : misit missos suos ad Lotharium augustum , ut peteret ad Gregorium papam , quatenus ipse cum legatis Romanis Franciam pergeret . 
Factumque est ita ; et ivit cum maledictione apostolica . 
Et putans se ipse Georgius vicem apostolicam tenere , ivit cum equis , qui diversa portabant onera ; et sumpsit se cum aurummultum et argentum , depopulata gaza ecclesia , et coronas aureas , quas beatus Petrus antistes fecit , et calices et patenas aureas etdiversa vascula et argentea et aurea , et gemmas de cruce et coronis , quas demolivit , se cum detulit , ut ad omnes larga manu largiret . 
Cogitansque , quod per eam posset subvertere imperatorum corda , ut exiret desub potestate Romano pontificis ; et privilegia , quae Maurus et ceteri pontifices Ravennenses meruerunt a sacris principibus , omnia deportabat . 
Et pervenit cum legatis Romanis usque ad imperatorem , et invenerunt eum in campo praelii in loco qui dicitur Fontaneum , contra Carolum dimicantem . 
Tantaque plenitudo exercitus Lotharii erat , ut aiunt , ut nulla quadrupedia aut minuta volatilia evadere vel transvolare potuissent . 
Igitur inito certamine die sabbato post esterno die sancti Iohannis baptistae , diversa inter se miscebant lucida tela . 
Sonant arma , humeris ventilantur splendida scuta , tremebant multi animo , se terga dabant , pavida corda et gemitos immensos , cadebant corpora ferro . 
Lotharius armatus se medium mersit in hostes , videns victos suos fugientes passim undique , nec erat quies secantium gladiis membra . 
In media inimicorum , ut dixi , arma deventus , non ex eius lateri qui posset auxilium erant praebere , sed ; solus acer multa demolivit cadavera hasta . 
; Bella solus vicit , sed sui omnes terga dederunt . 
Crinito sedens sonipede , pictas ornatus faleras ostro , calce equo percutit , inimicos morsibus vastans . 
Qualis in hoste solus , decem sicut ille fuissent imperium divisum non esset , nec tantos in sedilia reges . 
Interea versa est victoria in manus Caroli . 
Adiuvabat eum Lodovicus frater suus Baioariorum rex . 
Sed postquam venit Pipinus filius Pipini Lotharii nepos rex Aquitaniae , cunfortatus exercitus Lotharii , iterum commissum est bellum , et aliquanti ex parte Caroli ceciderunt , quia erant vagi per loca . 
Quos colligentes se , inito certamine , ex parte Lotharii et Pipini ceciderunt amplius quam milia hominum . 
Captus est ibi Georgius archiepiscopus , deposueruntque cum de equo invite et abstulerunt pluviale , quod erat coopertus , et cumpellebat cum ire hostis suis ante equum suum quasi unum ex pecudibus ; et cum non valebat gressu pedum incedere , percutiebat eum lancea hasta . 
Tunc unus ex illis posuit eum pro subsannationem in iumentum dorso disruptum , sine stramento , aures et cauda abscissa valdeque deformis , et ibat moerens . 
Iterumque alius venit , deposuit eum exinde , et sedere fecit illum super alium iumentum strata ulta , flascones et sitarcium ad sellam ligatum , et perduxerunt eum ad Carolum regem , et iussit eum excubias detinere per dies tres . 
Sacerdotes vero eius omnes dispersi sunt , et opes ecclesiae distructae sunt per manus praedantium . 
Legati vero Romani episcopi , qui fuerunt tres , fuga arrepti , iverunt in civitatem Altisiodorum . 
Tunc Carolus misericordia motus iussit , ut , ubi inventi fuerint sacerdotes ecclesiae Ravennensis vel clerici , inlaesi et incolumes honorificeque ante eum allati fuissent . 
Iudit vero , Caroli mater , dedit eisdem sacerdotibus tribilion argenteum modicum unum , asserens , se non plus habere , dicens : ; Tollite hunc ferculum , refocillate penuriam vestram . 
; Carolus vero et Lodovicus , germani ex uno patre nati , audientes de malignitate Georgii , eo quod saevus et pessimus esset , voluerunt eum [ in ] inrevocabile exilium mittere . 
Sed diu , quamvis malus fuisset , pro eo sui sacerdotes decertantes , cum Iudit augusta , Caroli mater , ad misericordiam adcommodans animum , cito postulavit filium et privignum suum , ut ad suam Georgius remitteret sedem . 
Tunc iussit eum Carolus ante se venire . 
Prostratus humo , eius pedibus se advolvens ; stans autem rex indutus iuvenilibus armis , indutus purpurea , succinctusque aureas fibula , veste , ex sinistro latere obriziaca pendentia bulla , connixa smaragdus et iacintinis fulgens gemmis , clipeo tectus humero , lorica indutus , hastam tenens manibus et iuncta lancea ferro , stans acer in armis , cristatus in agmine caput , emissam palam omnibuserumpens de pectore vocem : ; O tu pastor , si in te istud permanet nomen , cur reliquisti ecclesia tibi commissa et plebem , quam afflixisti , non recuperasti , sed per longinquo itinere , ut videres praelium , venisti ? 
Quid tibi necesse fuit tuam depopulare ecclesiam , et quod a christianis principibus vel imperatoribus illatum fuit et a tuis praedecessoribus adquisitas una amisisti hora ? 
Sciam , si centum vivas annos , non recuperabis . 
; Tunc Georgius vates gemens , audiens improperium talem , deflexit transversa lumina terram et statim obmutuit amens et stabat aporiatus prae cunfusione nec valebat respondere purpurato regi . 
Submissoque in terra vultu , aiebat cum largissmis fletibus : ; Nos pacem postulare venimus , non contra vos arma parare . 
; Ad haec superiunxit Carolus , dicens : ; Ut video , inreverens et infronitus es . 
Dic modo fronte duelli : Nonne hesternam cum esses die , in tua dicebas tentoria , quia : ; Cum victus fuerit Carolus et innodatus lora brachia , post exutas palmas ego eum clericabo et ad meam deportabo parrochiam ; ? 
Quare propria dicta negabis ? 
Ecce duo mala , una , inexpedibilia quia dixisti , altera , propter metus hominis inhonoras Deum et periuras Deum viventem in caelum , qui te ex nostris liberavit manibus . 
Cum venerit , secundum tua propria reddet tibi . 
Ecce , sicut mea praecepit genetrix solvam . 
Revertere ad propriam sedem . 
; Tunc iussa regum allatae sunt sanctorum reliquia et sanctum lignum crucis Domini sanctaque euangelia , et eiectis omnibus foris , introducti sunt postea viri , non multa matura corpora , et praebuit sacramentum Georgius Ravennae sedis episcopus , iuxta quod sibi fuerat imperatum , et statim dimisit eum . 
Et ubicumque de rebus ecclesiae apud eum inventae sunt , statim reddere iussit . 
Euangelia vero habentes alapas aureas unus ex clericis in superiori sinu habens , dolorem simulans , pronus super eum recubans , per quinque dies noctesque haec laborante liberavit . 
Privilegia antiqua , cum quibus se fatebat ex potestate Romani papae subtrahere , in loto proiectae sunt et ab hastis lanceae comminutae . 
Corona vero aurea de ecclesia beatorum martirum Iohannis et Pauli ibidem capta fuit , habens preciosissimas gemmas , similiteret canistrum aureum et calicis gemmas infixas et multae species ibi sublatae sunt . 
Sacerdotes vero et alii populares , qui non sunt inventi in manu Caroli , nimia ab hostibus afflictione omnia perdiderunt , tantum in linea veste dimissi sunt , et qui antea ascensores erant equorum , postea pedestres effecti sunt , et veluti peregrini omnes elemosinas petebant per vias . 
Hora vero eadem cum se recepisset a suis , promittens fortiter coram inopibus sacerdotibus in cunspcetu divini , omnia emendare et resipiscere a mala , quae antea perpetravit . 
Et cum aliquantos solidos ab his , qui fuga lapsi sunt , inventi fuissent et se cibum potuique refocillasse , reversus a mala conscientia , postquam Iovis montem obtectus nube istis partibus calcatas vias remeantes , mentitus est omnia , quae dixit , et non recordatus iusiurandum , quod Domino pollicitus est . 
Sacerdotes vero adnihilati et fame cunfecti dixerunt ei : ; Mutua nobis aliquanta pecunia unde vivamus . 
Ibimus Ravennam , duplum exige . 
; Qui noluit adquiescere petitioni eorum , sed amplius in crudelitate sua permansit . 
Istiusque temporibus die dominico crepitavit panem in furno cuiusdam iudicis , et inventi sunt omnes panes lutum et omnes oblatas nigras sicut fuliginem ; similiter in furnum ipsius episcopi . 
Multique proceres mutuaverunt ad vicinos panes , et facta est lamentatio in civitate ista . 
Sed haec , fratres , quid aliud in hoc ostenditur nisi tenebrosa sacerdotis opera , ut manifestaretur , qualis ille fuisset et quale sacrificium offerre deberet ? 
Adprobat hoc , quamvis de sua malitia oves suas dicere contra pastorem suum non ausissent , oblationes , quas discerpere segnius solebat , ipsa contra eum clamabat et a se suum repellebat sacrificatorem . 
Miranda talia sunt signa et lacrimanda , fratres mei , quando creatura in variam per nostras facinoras mutantur figuram . 
Cum enim non cunvertimur , ut emendemus , nec sanctam acquiescemus nobis protestantem scripturam neque euangelica praecepta , per creaturam nobis cuminatur , ut resipiscere debeamus . 
Interea infirmavit pessima infirmitatem , et dicunt quidam , quod male tradidisset animam suam , quod mihi necesse dicere non est , quia melius est maligni facta praeterire , quam laus iusti tacere . 
