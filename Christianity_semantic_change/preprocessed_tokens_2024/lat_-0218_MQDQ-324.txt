Sequere hac me , gnata , ut munus fungaris tuom . 
Sequor , sed finem fore quem dicam nescio . 
Adest . 
em illae sunt aedes , i intro nunciam . 
Nunc , ne quis erret uostrum , paucis in uiam deducam , si quidem operam dare promittitis . 
Nunc igitur primum quae ego sim et quae illaec siet huc quae abiit intro dicam , si animum aduortitis . 
Primum mihi Plautus nomen Luxuriae indidit ; tum hanc mihi gnatam esse uoluit Inopiam . 
Sed ea huc quid introierit impulsu meo accipite et date uociuas auris dum eloquor . 
Adulescens quidam est qui in hisce habitat aedibus ; is rem paternam me adiutrice perdidit . 
Quoniam ei qui me aleret nil uideo esse relicui , dedi ei meam gnatam quicum aetatem exigat . 
Sed de argumento ne exspectetis fabulae : senes qui huc uenient , i rem uobis aperient . 
Huic Graece nomen est Thensauro fabulae : Philemo scripsit , Plautus uortit barbare , nomen Trinummo fecit , nunc hoc uos rogat ut liceat possidere hanc nomen fabulam . 
Tantum est . 
Valete , adeste cum silentio . 
Amicum castigare ob meritam noxiam inmoene est facinus , uerum in aetate utile et conducibile . 
Nam ego amicum hodie meum concastigabo pro commerita noxia , inuitus , ni id me inuitet ut faciam fides . 
Nam hic nimium morbus mores inuasit bonos ; ita plerique omnes iam sunt intermortui . 
Sed dum illi aegrotant , interim mores mali quasi herba inrigua succreuere uberrume ; neque quicquam hic nunc est uile nisi mores mali ; eorum licet iam metere messem maxumam : nimioque hic pluris pauciorum gratiam faciunt pars hominum quam id quod prosint pluribus . 
Ita uincunt illud conducibile gratiae , quae in rebus multis opstant odiossaeque sunt remoramque faciunt rei priuatae et publicae . 
Larem corona nostrum decorari uolo . 
Vxor , uenerare ut nobis haec habitatio bona , fausta , felix fortunataque euenat teque ut quam primum possim uideam emortuam . 
hic ille est senecta aetate qui factust puer , qui admisit in se culpam castigabilem . 
Adgrediar hominem . 
Quoia hic uox prope me sonat ? 
Tui beneuolentis , si ita es ut ego te uolo , sin aliter es , inimici atque irati tibi . 
O amice , salue , atque aequalis . 
Vt uales , Megaronides ? 
Et tu edepol salue , Callicles . 
Valen ? 
Valuistin ? 
Valeo et ualui rectius . 
Quid agit tua uxor ? 
Vt ualet ? 
Plus quam ego uolo . 
hercle est illam tibi ualere et uiuere . 
Credo hercle te gaudere si quid mihi mali est . 
Omnibus amicis quod mihi est cupio esse idem . 
Eho tu , tua uxor quid agit ? 
Inmortalis est , uiuit uicturaque est . 
hercle nuntias , deosque oro ut uitae tuae superstes suppetat . 
Dum quidem hercle tecum nupta sit , sane uelim . 
Vin commutemus , tuam ego ducam et tu meam ? 
faxo hau tantillum dederis uerborum mihi . 
Namque enim tu , credo , me inprudentem obrepseris . 
Ne tu hercle faxo hau nescias quam rem egeris . 
Habeas ut nanctus : nota mala res optumast . 
Nam ego nunc si ignotam capiam , quid agam nesciam . 
Edepol proinde ut bene uiuitur , diu uiuitur . 
sed hoc animum aduorte atque aufer ridicularia ; nam ego dedita opera huc ad te uenio . 
Quid uenis ? 
malis te ut uerbis multis multum obiurigem . 
Men ? 
Numquis est hic alius praeter me atque te ? 
Nemost . 
Quid tu igitur rogitas tene obiurigem ? 
Nisi tu me mihimet censes dicturum male . 
Nam si in te aegrotant artes antiquae tuae , [ sin immutare uis ingenium moribus ] aut si demutant mores ingenium tuom neque eos antiquos seruas , ast captas nouos , omnibus amicis morbum tu incuties grauem , ut te uidere audireque aegroti sient . 
Qui in mentem uenit tibi istaec dicta dicere ? 
Quia omnis bonos bonasque adcurare addecet suspicionem et culpam ut ab se . 
Segregent . 
Non potest utrumque fieri . 
Quapropter ? 
Rogas ? 
Ne admittam culpam , ego meo sum promus pectori : suspicio est in pectore alieno sita . 
Nam nunc ego si te surrupuisse suspicer Ioui coronam de capite ex Capitolio quod in columine astat summo : si id non feceris atque id tamen mihi lubeat suspicarier , qui tu id prohibere me potes ne suspicer ? 
Sed istuc negoti cupio scire quid siet . 
Haben tu amicum aut familiarem quempiam quoi pectus sapiat ? 
Edepol hau dicam dolo : sunt quos scio esse amicos , sunt quos suspicor , sunt quorum ingenia atque animos nequeo noscere ad amici partem an ad inimici peruenant ; sed tu ex amicis certis mihi es certissumus . 
Si quid scis me fecisse inscite aut inprobe , si id non me accusas , tute ipse obiurgandus es . 
Scio et , si alia huc caussa ad te adueni , aequom postulas . 
Exspecto si quid dicas . 
Primumdum omnium , male dictitatur tibi uolgo in sermonibus : turpilucricupidum te uocant ciues tui ; tum autem sunt alii qui te uolturium uocant : hostisne an ciuis comedis parui pendere . 
Haec quom audio in te dicis excrucior miser . 
Est atque non est mihi in manu , Megaronides : quin dicant , non est ; merito ut ne dicant , id est . 
Fuitne hic tibi amicus Charmides ? 
Est et fuit . 
Id ita esse ut credas , rem tibi auctorem dabo . 
Nam postquam hic eiius rem confregit filius uidetque ipse ad paupertatem protractum esse se suamque filiam esse adultam uirginem , simul eius matrem suamque uxorem mortuam , quoniam hinc iturust ipsus in Seleuciam , mihi commendauit uirginem gnatam suam et rem suam omnem et illum corruptum filium . 
Haec , si mi inimicus esset , credo hau crederet . 
Quid tu , adulescentem , quem esse corruptum uides , qui tuae mandatus est fide et fiduciae , quin eum restituis , quin ad frugem corrigis ? 
Ei rei operam dare te fuerat aliquanto aequius , si qui probiorem facere posses , non uti in eandem tute accederes infamiam malumque ut eiius cum tuo misceres malo . 
Quid feci ? 
Quod homo nequam . 
Non istuc meumst . 
Emistin de adulescente has aedis ( quid taces ? 
) Vbi nunc tute habitas ? 
Emi atque argentum dedi , minas quadraginta , adulescenti ipsi in manum . 
Dedistin argentum ? 
Factum neque facti piget . 
Edepol fide adulescentem mandatum malae ! 
Dedistine hoc facto ei gladium qui se occideret ? 
Quid secus est aut quid interest dare te in manus argentum amanti homini adulescenti , animi inpoti , qui exaedificaret suam incohatam ignauiam ? 
Non ego illi argentum redderem ? 
Non redderes neque de illo quicquam neque emeres neque uenderes , nec qui deterior esset faceres copiam . 
Inconciliastin eum qui mandatust tibi , Ill qui mandauit , eum exturbasti ex aedibus ? 
Edepol mandatum pulchre et curatum probe ! 
Crede huic tutelam : suam melius rem gesserit . 
Subigis maledictis me tuis , Megaronides , nouo modo adeo , ut quod meae concreditumst taciturnitati clam , fide et fiduciae , ne enuntiarem quoiquam neu facerem palam , ut mihi necesse sit iam id tibi concredere . 
Mihi quod credideris sumes ubi posiueris . 
Circumspicedum te ne quis adsit arbiter nobis , et quaeso identidem circumspice . 
Ausculto si quid dicas . 
Si taceas , loquar . 
Quoniam hinc est profecturus peregre Charmides , thensaurum demonstrauit mihi in hisce aedibus , hic in conclaui quodam sed circumspice . 
Nemost . 
Nummorum Philippeum ad tria milia . 
Id solus solum per amicitiam et per fidem flens me opsecrauit suo ne gnato crederem neu quoiquam unde ad eum id posset permanascere . 
Nunc si ille huc saluos reuenit , reddam suom sibi ; si quid eo fuerit , certe illius filiae , quae mihi mandatast , habeo dotem unde dem , ut eam in se dignam condicionem conlocem . 
Pro di inmortales , uerbis paucis quam cito alium fecisti me , alius ad te ueneram ! 
Sed ut occepisti , perge porro proloqui . 
Quid tibi ego dicam qui illius sapientiam et meam fidelitatem et celata omnia paene ille ignauos funditus pessum dedit ? 
Quidum ? 
Quia , ruri dum sum ego unos sex dies , me apsente atque insciente , inconsultu meo , aedis uenalis hasce inscribit litteris . 
Adessuriuit magis , inhiauit acrius lupus , opseruauit dum dormitarent canes : gregem uniuorsum uoluit totum auortere . 
Fecisset edepol , ni haec praesensisset canes . 
Sed nunc rogare ego uicissim te uolo : quid fuit officium meum me facere ? 
Face sciam ; utrum indicare me ei thensaurum aequom fuit , aduorsum quam eius me opsecrauisset pater , an ego alium dominum paterer fieri hisce aedibus ? 
Qui emisset , eiius essetne ea pecunia ? 
Emi egomet potius aedis , argentum dedi thensauri caussa , ut saluom amico traderem . 
Neque adeo hasce emi mihi nec ussurae meae : illi redemi rusum , a me argentum dedi . 
Haec sunt : si recte seu peruorse facta sunt , ego me fecisse confiteor , Megaronides . 
em mea malefacta , em meam auaritiam tibi ! 
Hasce mihi propter res malas famas ferunt . 
: uicisti castigatorem tuom : occlusti linguam , nihil est qui respondeam . 
Nunc ego te quaeso ut me opera et consilio iuues communicesque hanc mecum meam prouinciam . 
Polliceor operam . 
Ergo ubi eris paullo post ? 
Domi . 
Numquid uis ? 
Cures tuam fidem . 
Fit sedulo . 
Sed quid ais ? 
Quid uis ? 
Vbi nunc adulescens habet ? 
Posticulum hoc recepit , quom aedis uendidit . 
Istuc uolebam scire . 
I sane nunciam . 
Sed quid ais ? 
Quid nunc uirgo ? 
Nempe apud test ? 
Itast , iuxtaque eam curo cum mea . 
Recte facis . 
Numquid priuquam abeo me rogaturus ? 
Vale . 
Nihil est profecto stultius neque stolidius neque mendaciloquius neque argutum magis , neque confidentiloquius neque peiiurius quam urbani adsidui ciues quos scurras uocant . 
Atque egomet me adeo cum illis una ibidem traho , qui illorum uerbis falsis acceptor fui , qui omnia se simulant scire neque quicquam sciunt . 
Quod quisque in animo habet aut habiturust sciunt , sciunt id quod in aurem rex reginae dixerit , sciunt quod Iuno fabulatast cum Ioue ; quae neque futura neque sunt , tamen illi sciunt . 
Falson an uero laudent , culpent quem uelint , non flocci faciunt , dum illud quod lubeant sciant . 
Omnes mortales hunc aiebant Calliclem indignum ciuitate hac esse et uiuere , bonis qui hunc adulescentem euortisset suis . 
Ego de eorum uerbis famigeratorum insciens prosilui amicum castigatum innoxium . 
Quod si exquiratur usque ab stirpe auctoritas , und quicquid auditum dicant , nisi id appareat , famigeratori res sit cum damno et malo , hoc ita si fiat , publico fiat bono , pauci sint faxim qui sciant quod nesciunt , occlusioremque habeant stultiloquentiam . 
Multas res simitu in meo corde uorso , multum in cogitando dolorem indipiscor : egomet me coquo et macero et defetigo , magister mihi exercitor animu nunc est . 
Sed hoc non liquet nec satis cogitatumst utram potius harum mihi artem expetessam , utram aetati agundae arbitrer firmiorem : amorin med an rei opsequi potiu par sit , utra in parte plus sit uoluptati uitae ad aetatem agundam . 
De hac re mihi satis hau liquet ; nisi hoc sic faciam , opinor , ut utramque rem simul exputem , iudex sim reuque ad eam rem . 
Ita faciam , ita placet ; omnium primum Amoris artis eloquar quem ad modum expediant . 
latebricolarum hominum corruptor blandus , inops celatum indagator . 
Nam qui amat quod amat quom extemplo sauiis sagittatis perculsust , ilico res foras labitur , liquitur . 
" Da mihi hoc , mel meum , si me amas , si audes . 
" Ibi ille cuculus : " Ocelle mi , fiat : et istuc et si amplius uis dari , dabitur . 
quod ebibit , quod comest , quod facit sumpti . 
Nox datur : ducitur familia tota , uestipica , unctor , auri custos , flabelliferae , sandaligerulae , cantrices , cistellatrices , nuntii , renuntii , rap tores panis et peni ; fit ipse , dum illis comis est , inops amator . 
fugit forum , fugitat suos cognatos , fugat ipsus se ab suo contutu neque eum sibi amicum uolunt dici . 
Mille modis , Amor , ignorandust , procul abhibendust atque apstandust ; nam qui in amorem praecipitauit peius perit quasi saxo saliat : apage te , Amor , tuas res tibi habeto , Amor , mihi amicus ne fuas umquam ; sunt tamen quos miseros maleque habeas , quos tibi obnoxios fecisti . 
quamquam ibi labos grandis capitur . 
gloriam et gratiam : hoc probis pretiumst . 
Eo mihi magi lubet cum probis potius quam cum inprobis uiuere uanidicis . 
Quo illic homo foras se penetrauit ex aedibus ? 
neque tibi ero in mora neque latebrose me aps tuo conspectu occultabo . 
Feceris par tuis ceteris factis , patrem tuom si percoles per pietatem . 
Nolo ego cum inprobis te uiris , gnate mi , neque in uia neque in foro necullum sermonem exsequi . 
Noui ego hoc saeculum moribus quibu siet : malus bonum malum esse uolt , ut sit sui similis ; turbant , miscent mores mali : rapax , auarus , inuidus sacrum profanum , publicum priuatum habent , hiulca gens . 
Haec ego doleo , haec sunt quae me excruciant , haec dies noctes canto tibi ut caueas . 
Quod manu non queunt tangere tantum fas habent quo manus apstineant , cetera : rape , trahe , fuge , late lacrumas haec mihi quom uideo eliciunt , quia ego ad hoc genus hominum duraui . 
Quin priu me ad pluris penetraui ? 
Nam hi mores maiorum laudant , eosdem lutitant quos conlaudant . 
Hisce ego de artibu gratiam facio , ne colas neue imbuas ingenium . 
Meo modo et moribu uiuito antiquis , quae ego tibi praecipio , ea facito . 
Nil ego istos moror faeceos mores , turbidos , quibu boni dedecorant se . 
Haec tibi si mea imperia capesses , multa bona in pectore consident . 
Semper ego usque ad hanc aetatem ab ineunte adulescentia tuis seruiui seruitutem imperiis , praeceptis , pater . 
Pro ingenio ego me liberum esse ratu sum , pro imperio tuo meum animum tibi seruitutem seruire aequom censui . 
Qui homo cum animo inde ab ineunte aetate depugnat suo , utrum itane esse mauelit ut eum animus aequom censeat , an ita potius ut parentes eum esse et cognati uelint : si animus hominem pepulit , actumst : animo seruit , non sibi si ipse animum pepulit , dum uiuit uictor uictorum cluet . 
Tu si animum uicisti potius quam animus te , est quod gaudeas . 
Nimio satiust ut opust ted ita esse quam ut animo lubet : qui animum uincunt quam quos animus semper probiores cluent . 
Istaec ego mi semper habui aetati integumentum meae ; ne penetrarem me usquam ubi esset damni conciliabulum neu noctu irem obambulatum neu suom adimerem alteri neu tibi aegritudinem , pater , parerem , parsi sedulo : sarta tecta tua praecepta usque habui mea modestia . 
Quid exprobras ? 
quod fecisti tibi fecisti , non mihi ; mihi quidem aetas actast ferme : tua istuc refert maxume . 
Is probus est quem paenitet quam probu sit et frugi bonae ; qui ipsus sibi satis placet nec probus est nec frugi bonae : qui ipsus se contemnit , in eost indoles industriae . 
Benefacta benefactis aliis pertegito , ne perpluant . 
Ob eam rem haec , pater , autumaui , quia res quaedamst quam uolo ego me aps te exorare . 
Quid id est ? 
Dare iam ueniam gestio . 
Adulescenti huic genere summo , amico atque aequali meo , minu qui caute et cogitate suam rem tractauit , pater , bene uolo ego illi facere , si tu non neuis . 
Nemp de tuo ? 
De meo ; nam quod tuomst meumst , omne meumst autem tuom . 
Quid is ? 
Egetne ? 
Eget . 
Habuitne rem ? 
Habuit . 
Qui eam perdidit ? 
Publicisne adfinis fuit an maritumis negotiis ? 
Mercaturan , an uenalis habuit ubi rem perdidit ? 
Nihil istorum . 
Quid igitur ? 
Per comitatem edepol , pater ; praeterea aliquantum animi caussa in deliciis disperdidit . 
Edepol hominem praemandatum ferme familiariter , qui quidem nusquam per uirtutem rem confregit atque eget ! 
Nil moror eum tibi esse amicum cum eiusmodi uirtutibus . 
Quia sine omni malitiast , tolerare eius egestatem uolo . 
De mendico male meretur qui ei dat quod edit aut bibat ; nam et illud quod dat perdit et illi prodit uitam ad miseriam . 
Non eo haec dico , quin quae tu uis ego uelim et faciam lubens : sed ego hoc uerbum quom illi quoidam dico , praemostro tibi , ut ita te aliorum miserescat , ne tis alios misereat . 
Deserere illum et deiuuare in rebus aduorsis pudet . 
Pol pudere quam pigere praestat totidem litteris . 
Edepol , deum uirtute dicam , pater , et maiorum et tua multa bona bene parta habemus , bene si amico feceris ne pigeat fecisse , ut potius pudeat si non feceris . 
De magnis diuitiis si quid demas , plus fit an minus ? 
Minu , pater ; sed ciui inmuni scin quid cantari solet ? 
" Quod habes ne habeas et illuc quod non habes habeas , malum , quandoquidem nec tibi bene esse pote pati neque alteri . 
" Scio equidem istuc ita solere fieri ; uerum , gnate mi , is est inmunis quoi nihil est qui munus fungatur suom . 
Deum uirtute habemus et qui nosmet utamur , pater , et aliis qui comitati simus beneuolentibus . 
Non edepol tibi pernegare possum quicquam quod uelis . 
Quoius egestatem tolerare uis ? 
Loquere audacter patri . 
Lesbonico huic adulescenti , Charmidei filio , qui illic habitat . 
Quin comedit quod fuit , quod non fuit ? 
Ne opprobra , pater ; multa eueniunt . 
Homini quae uolt , quae neuolt . 
Mentire edepol , gnate , atque id nunc facis hau consuetudine . 
Nam sapiens quidem pol ipsus fingit fortunam sibi : eo non multa quae neuolt eueniunt , nisi fictor malust . 
Multa illi opera opust ficturae , qui se fictorem probum uitae agundae esse expetit : sed hic admodum adulescentulust . 
Non aetate , uerum ingenio apiscitur sapientia ; sapienti aetas condimentumst , sapiens aetati cibust . 
Agedum eloquere , quid dare illi nunc uis ? 
Nihil quicquam , pater ; tu modo ne me prohibeas accipere si quid det mihi . 
An eo egestatem ei tolerabis , si quid ab illo acceperis ? 
Eo , pater . 
Pol ego istam uolo me rationem edoceas . 
Licet . 
Scin tu illum quo genere natus sit ? 
Scio , adprime probo . 
Soror illi est adulta uirgo grandis : eam cupio , pater , ducere uxorem sine dote . 
Sine dote uxorem ? 
Ita ; tua re salua hoc pacto ab illo summam inibis gratiam neque commodius ullo pacto ei poteris auxiliarier . 
Egone indotatam te uxorem ut patiar ? 
Patiundumst , pater ; et eo pacto addideris nostrae lepidam famam familiae . 
Multa ego possum docta dicta et quamuis facunde loqui , historiam ueterem atque antiquam haec mea senectus sustinet ; uerum ego quando te et amicitiam et gratiam in nostram domum uideo adlicere , etsi aduorsatus tibi fui , istac iudico : tibi permitto ; posce , duce . 
Di te seruassint mihi ! 
Sed adde ad istam gratiam unum . 
Quid id est autem unum ? 
Eloquar . 
Tute ad eum adeas , tute concilies , tute poscas . 
Eccere ! 
Nimio citius transiges : firmum omne erit quod tu egeris . 
Grauius tuom erit unum uerbum ad eam rem quam centum mea . 
Ecce autem in benignitate hoc repperi , negotium ! 
Dabitur opera . 
Lepidus uiuis . 
Haec sunt aedes , hic habet ; Lesbonico est nomen . 
Age , rem cura . 
Ego te opperiam domi . 
Non optuma haec sunt neque ut ego aequom censeo ; uerum meliora sunt quam quae deterruma . 
Sed hoc unum consolatur me atque animum meum , quia qui nihil aliud nisi quod sibi soli placet consulit aduorsum filium , nugas agit : miser ex animo fit , factius nihilo facit . 
suae senectuti is acriorem hiemem parat , quom illam inportunam tempestatem conciet . 
Sed aperiuntur aedes quo ibam : commodum ipse exit Lesbonicus cum seruo foras . 
Minu quindecim dies sunt quom pro hisce aedibus minas quadraginta accepisti a Callicle . 
estne hoc quod dico , Stasime ? 
Quom considero , meminisse uideor fieri . 
Quid factumst eo ? 
Comessum , expotum ; exussum : elotum in balineis , piscator , pistor apstulit , lanii , coqui , holitores , myropolae , aucupes : confit cito ; non hercle minu diuorse distrahitur cito quam si tu obicias formicis papauerem . 
Minus hercle in istis rebus sumptumst sex minis . 
Quid quod dedisti scortis ? 
Ibidem una traho . 
Quod ego defrudaui ? 
em , istaec ratio maxumast . 
Non tibi illud apparere , si sumas , potest ; nisi tu inmortale rere esse argentum tibi . 
Sero atque stulte , priu quod cautum oportuit , postquam comedit rem , post rationem putat . 
Nequaquam argenti ratio comparet tamen . 
Ratio quidem hercle apparet : argentum minas quadraginta accepisti a Callicle , et ille aedis mancupio aps te accepit ? 
Admodum . 
Pol opino adfinis noster aedis uendidit ; pater quom peregre ueniet , in portast locus , nisi forte in uentrem filio conrepserit . 
Tarpezitae mille drachumarum Olympico , quas de ratione dehibuisti , redditae , qua sponsione pronuper tu exactus es ? 
Nemp quas spopondi . 
Immo " quas dependi " inquito pro illo adulescente quem tu esse aibas diuitem . 
Factum . 
Vt quidem illud perierit . 
Factum id quoque est . 
Nam nunc eum uidi miserum et me eius miseritumst . 
Miseret te aliorum , tui nec miseret nec pudet . 
Tempust adeundi . 
Estne hic Philto qui aduenit ? 
Is herclest ipsus . 
Edepol ne ego istum uelim meum fieri seruom cum suo peculio . 
Erum atque seruom plurumum Philto iubet saluere , Lesbonicum et Stasimum . 
Di duint tibi , Philto , quaequomque optes . 
Quid agit filius ? 
uolt tibi . 
Edepol mutuom mecum facit . 
Nequam illud uerbumst " bene uolt " nisi qui bene facit . 
Ego quoque uolo esse liber : nequiquam uolo ; hic postulet frugi esse : nugas postulet . 
Meu gnatus me ad te misit , inter te atque nos adfinitatem ut conciliarem et gratiam . 
Tuam uolt sororem ducere uxorem ; et mihi sententia eademst et uolo . 
Hau nosco tuom : bonis tuis rebus meas res inrides malas . 
Homo ego sum , homo tu es : ita me amabit Iuppiter , neque te derisum aduenio neque dignum puto . 
Verum hoc quod dixi : meu me orauit filius ut tuam sororem poscerem uxorem sibi . 
Mearum me rerum nouisse aequomst ordinem cum uostra nostra non est aequa factio . 
Adfinitatem uobis aliam quaerite . 
Satin tu es sanus mentis aut animi tui qui condicionem hanc repudies ? 
Nam illum tibi ferentarium esse amicum inuentum intellego . 
Abin hinc dierecte ? 
Si hercle ire occipiam , uotes . 
Nisi quid me aliud uis , Philto , respondi tibi . 
Benigniorem , Lesbonice , te mihi quam nunc experior esse confido fore ; nam et stulte facere et stulte fabularier , utrumque , Lesbonice , in aetate hau bonumst . 
Verum hercle hic dicit . 
Oculum ego ecfodiam tibi , si uerbum addideris . 
Hercle qui dicam tamen ; nam si sic non licebit , luscus dixero . 
Ita tu nunc dicis , non esse aequiperabilis uostras cum nostris factiones atque opes ? 
Dico . 
Quid nunc ? 
Si in aedem ad cenam ueneris atque ibi opulentus tibi par forte obuenerit ( adposita cena sit popularem quam uocant ) , si illi congestae sint epulae a cluentibus : si quid tibi placeat quod illi congestum siet , edisne an incenatus cum opulento accubes ? 
Edim , nisi si ille uotet . 
At pol ego etsi uotet edim atque ambabus malis expletis uorem , et quod illi placeat praeripiam potissumum neque illi concedam quicquam de uita mea . 
Verecundari neminem apud mensam decet , nam ibi de diuinis atque humanis cernitur . 
Rem fabulare . 
Non tibi dicam dolo : decedam ego illi de uia , de semita , de honore populi ; uerum quod ad uentrem attinet , non hercle hoc longe , nisi me pugnis uicerit . 
Cena hac annona est sine sacris hereditas . 
Semper tu hoc facito , Lesbonice , cogites , id optumum esse tute uti sis optumus ; si id nequeas , saltem ut optumis sis proxumus . 
Nunc condicionem hanc , quam ego fero et quam aps te peto , dare atque accipere , Lesbonice , te uolo . 
Di diuites sunt , deos decent opulentiae et factiones , uerum nos homunculi , salillum animai qui quom extemplo emisimus , aequo mendicus atque ille opulentissumus censetur censu ad Accheruntem mortuos . 
Mirum quin tu illo tecum diuitias feras . 
Vbi mortuos sis , ita sis ut nomen cluet . 
Nunc ut scias hic factiones atque opes non esse neque nos tuam neglegere gratiam , sine dote posco tuam sororem filio . 
Quae res bene uortat habeon pactam ? 
Quid taces ? 
Pro di inmortales , condicionem quoiusmodi ! 
Quin fabulare uin ? 
" bene uortat , spondeo " ? 
Eheu ! 
Vbi usus nil erat dicto , " spondeo " dicebat ; nunc hic , quom opus est , non quit dicere . 
Quom adfinitate uostra me arbitramini dignum , habeo uobis , Philto , magnam gratiam . 
Sed si haec res grauiter cecidit stultitia mea , Philto , est ager sub urbe hic nobis : eum dabo dotem sorori ; nam is de stultitiis meis solus superfit praeter uitam relicuos . 
Profecto dotem nil moror . 
Certumst dare . 
Nostramne , ere , uis nutricem quae nos educat abalienare a nobis ? 
Caue sis feceris . 
Quid edemus nosmet postea ? 
Etiam tu taces ? 
tibin ego rationem reddam ? 
Plane periimus nisi quid ego comminiscor . 
Philto , te uolo . 
Si quid uis , Stasime . 
Huc concede aliquantum . 
Licet . 
Arcano tibi ego hoc dico , ne ille ex te sciat neue alius quisquam . 
Crede audacter quidlubet . 
Per deos atque homines dico , ne tu illunc agrum tuom siris umquam fieri neque gnati tui . 
Ei rei argumenta dicam . 
Audire edepol lubet . 
Primum omnium olim terra quom proscinditur , in quincto quoque sulco moriuntur boues . 
Apage ! 
Accheruntis ostium in nostrost agro . 
Tum uinum priuquam coctumst pendet putidum . 
Consuadet homini , credo . 
Etsi scelestus est , at mi infidelis non est . 
Audi cetera . 
Postid , frumenti quom alibi messis maxumast , tribu tantis illi minu redit quam opseueris . 
em istic oportet opseri mores malos , si in opserendo possint interfieri . 
Neque umquam quisquamst quoius illic ager fuit quin pessume ei res uorterit : quoium fuit , alii exsulatum abierunt , alii emortui , alii se suspendere . 
em nunc hic quoius est ut ad incitas redactust ! 
Apage a me istum agrum ! 
magis " apage " dicas , si omnia me audiueris . 
Nam fulguritae sunt alternae arbores ; sues moriuntur angina acerrume ; oues scabrae sunt , tam glabrae , em , quam haecst manus . 
Tum autem Surorum , genu quod patientissumumst hominum , nemo exstat qui ibi sex menses uixerit ita cuncti solstitiali morbo decidunt . 
Credo ego istuc , Stasime , ita esse ; sed Campans genus multo Surorum iam antidit patientia . 
Sed istest ager profecto , ut te audiui loqui , malos in quem omnis publice mitti decet , sicut fortunatorum memorant insulas , quo cuncti qui aetatem egerint caste suam conueniant ; contra istoc detrudi maleficos aequom uidetur , qui quidem istius sit modi . 
Hospitium est calamitatis : quid uerbis opust ? 
Quamuis malam rem quaeras , illi reperias . 
At tu hercle et illi et alibi . 
Caue sis dixeris me tibi dixisse hoc . 
Dixisti arcano satis . 
Quin hicquidem cupit illum ab se abalienarier , si quem reperire possit quoii os sublinat . 
Meu quidem hercle numquam fiet . 
si sapies quidem . 
Lepide hercle de agro ego hunc senem deterrui ; nam qui uiuamus nihil est , si illum amiserit . 
Redeo ad te , Lesbonice . 
Dic sodes mihi , quid hic est locutus tecum ? 
Quid censes ? 
Homost uolt fieri liber , uerum quod det non habet . 
Et ego esse locuples , uerum nequiquam uolo . 
Licitumst , si uelles ; nunc , quom nihil est , non licet . 
Quid tecum , Stasime ? 
De istoc quod dixti modo : si ante uoluisses , esses ; nunc sero cupis . 
De dote mecum conuenire nihil potest quid tibi lubet tute agito cum nato meo . 
Nunc tuam sororem filio posco meo . 
Quae res bene uortat ! 
Quid nunc ? 
Etiam consulis ? 
Quid istic ? 
Quando ita uis : di bene uortant ! 
Spondeo . 
Numquam edepol quoiquam tam exspectatus filius natus quam illuc est " spondeo " natum mihi . 
Di fortunabunt uostra consilia . 
Ita uolo . 
Sed , Stasime , abi huc ad meam sororem ad Calliclem , dic hoc negoti quo modo actumst . 
Ibitur . 
Et gratulator meae sorori . 
Scilicet . 
I hac , Lesbonice , mecum , ut coram nuptiis dies constituatur ; eadem haec confirmabimus . 
Tu istuc cura quod iussi . 
Ego iam hic ero . 
Dic Callicli , me ut conueniat . 
Quin tu i modo . 
De dote ut uideat quid opu sit facto . 
I modo . 
Nam certumst sine dote hau dare . 
Quin tu i modo . 
Neque enim illi damno umquam esse patiar Abi modo . 
Meam neglegentiam . 
I modo . 
Nullo modo aequom uidetur quin quod peccarim I modo . 
Potissumum mihi id opsit . 
I modo . 
Pater , enumquam aspiciam te ? 
I modo , i modo , i modo . 
Tandem impetraui abiret . 
Di uostram fidem ! 
Edepol re gesta pessume gestam probe , si quidem ager nobis saluos est ; etsi admodum in ambiguo est etiam nunc quid ea re fuat . 
Sed id si alienatur , actumst de collo meo , gestandust peregre clupeus , galea , sarcina : ecfugiet ex urbe , ubi erunt factae nuptiae , ibit istac , aliquo , in maxumam malam crucem , latrocinatum , aut in Asiam aut in Ciliciam . 
Ibo huc quo mi imperatumst , etsi odi hanc domum , postquam exturbauit hic nos nostris aedibus . 
Quo modo tu istuc , Stasime , dixti ? 
Nostrum erilem filium Lesbonicum suam sororem despondisse . 
em hoc modo . 
Quoi homini despondit ? 
Lysiteli Philtonis filio , sine dote . 
Sine dote ille illam in tantas diuitias dabit ? 
Non credibile dices . 
At tu edepol nullus creduas . 
Si hoc non credis , ego credidero Quid ? 
Me nihili pendere . 
Quam dudum istuc aut ubi actumst ? 
Ilico hic ante ostium , " tam modo , " inquit Praenestinus . 
Tanton in re perdita quam in re salua Lesbonicus factus est frugalior ? 
Atque quidem ipsus ultro uenit Philto oratum filio . 
Flagitium quidem hercle fiet , nisi dos dabitur uirgini . 
Postremo edepol ego istam rem ad me attinere intellego . 
Ibo ad meum castigatorem atque ab eo consilium petam . 
Propemodum quid illic festinet sentio et subolet mihi : ut agro euortat Lesbonicum , quando euortit aedibus . 
O ere Charmides , quom apsenti hic tua res distrahitur tibi , utinam te rediisse saluom uideam , ut inimicos tuos ulciscare , ut mihi , ut erga te fui et sum , referas gratiam Nimium difficilest reperiri amicum ita ut nomen cluet , quoi tuam quom rem credideris , sine omni cura dormias . 
Sed generum nostrum ire eccillum uideo cum adfini suo . 
Nescioquid non satis inter eos conuenit : celeri gradu eunt uterque , ille reprehendit hunc priorem pallio . 
Haud ineuscheme astiterunt . 
Huc aliquantum apscessero : est lubido orationem audire duorum adfinium . 
Sta ilico , noli auorsari neque te occultassis mihi . 
Potin ut me ire quo profectus sum sinas ? 
Si in rem tuam , Lesbonice , esse uideatur , gloriae aut famae , sinam . 
Quod est facillumum , facis . 
Quid id est ? 
Amico iniuriam . 
Neque meumst neque facere didici . 
Indoctus quam docte facis ! 
Quid faceres , si quis docuisset te , ut sic odio esses mihi ? 
quom simulas facere mihi te , male facis , male consulis . 
Egone ? 
Tune . 
Quid male facio ? 
Quod ego nolo , id quom facis . 
Tuae rei bene consulere cupio . 
Tu es melior quam egomet mihi ? 
Sat sapio , satis in rem quae sint meam ego conspicio mihi . 
An id est sapere , ut qui beneficium a beneuolente repudies ? 
Nullum beneficium esse duco id quod quoi facias non placet . 
Scio ego et sentio ipse quid agam , neque mens officio migrat nec tuis depellar dictis quin rumori seruiam . 
Quid ais ? 
Nam retineri nequeo quin dicam ea quae promeres itan tandem hanc maiiores famam tradiderunt tibi tui , ut uirtute eorum anteperta per flagitium perderes ? 
Atque honori posterorum tuorum ut uindex fieres , tibi paterque auosque facilem fecit et planam uiam ad quaerundum honorem : tu fecisti ut difficilis foret culpa maxume et desidia tuisque stultis moribus . 
Praeoptauisti amorem tuom uti uirtuti praeponeres . 
Nunc te hoc facto credis posse optegere errata ? 
Aha ! 
Non itast : cape sis uirtutem animo et corde expelle desidiam tuo : in foro operam amicis da , ne in lecto amicae , ut solitus es . 
Atque istum ego agrum tibi relinqui ob eam rem enixe expeto , ut tibi sit qui te corrigere possis , ne omnino inopiam ciues obiectare possint tibi quos tu inimicos habes . 
Omnia ego istaec quae tu dixti scio , uel exsignauero , ut rem patriam et gloriam maiorum foedarim meum : scibam ut esse me deceret , facere non quibam miser ; ita ui Veneris uinctus , otio aptus in fraudem incidi . 
Et tibi nunc , proinde ut merere , summas habeo gratias . 
At operam perire meam sic et te haec dicta corde spernere perpeti nequeo , simul me piget parum pudere te ; et postremo , nisi mi auscultas atque hoc ut dico facis , tute pone te latebis facile , ne inueniat te Honor , in occulto iacebis quom te maxume clarum uoles . 
Pernoui equidem , Lesbonice , ingenium tuom ingenuom admodum ; scio te sponte non tuapte errasse , sed amorem tibi pectus opscurasse ; atque ipse Amoris teneo omnis uias . 
Ita est amor ballista ut iacitur : nihil sic celere est neque uolat ; atque is mores hominum moros et morosos ecficit : minu placet magi quod suadetur , quod dissuadetur placet ; quom inopiast , cupias , quando eiius copiast , tum non uelis ; ill qui aspellit is compellit , ill qui consuadet uotat . 
insanum malumst in hospitium deuorti ad Cupidinem . 
Sed te moneo hoc etiam atque etiam ut reputes quid facere expetas . 
Si istuc , ut conare , facis indicium , tuom incendes genus ; tum igitur tibi aquai erit cupido genu qui restinguas tuom , atque si eris nactus , proinde ut corde amantes sunt cati , ne scintillam quidem relinques genu qui congliscat tuom . 
Facilest inuentu : datur ignis , tam etsi ab inimico petas . 
Sed tu obiurgans me a peccatis rapi deteriorem in uiam . 
Meam ut sororem tibi dem suades sine dote . 
Aha ! 
Non conuenit me , qui abusus sum tantam rem patriam , porro in ditiis esse agrumque habere , egere illam autem , ut me merito oderit . 
Numquam erit alienis graui qui suis se concinnat leuem . 
Sicut dixi faciam : nolo te iactari diutius . 
Tanto meliust te sororis caussa egestatem exsequi atque eum agrum me habere quam te , tua qui toleres moenia ? 
Nolo ego mihi te tam prospicere qui meam egestatem leues , sed ut inops infamis ne sim , ne mi hanc famam differant , me germanam meam sororem in concubinatum tibi , si sine dote dem , dedisse magi quam in matrimonium . 
Quis me inprobior perhibeatur esse ? 
Haec famigeratio te honestet , me conlutulentet , si sine dote duxeris : tibi sit emolumentum honoris , mihi quod obiectent siet . 
Quid ? 
Te dictatorem censes fore , si aps te agrum acceperim ? 
Neque uolo neque postulo neque censeo , uerum tamen is est honos homini pudico , meminisse officium suom . 
Scio equidem te animatus ut sis ; uideo , subolet , sentio : id agis ut , ubi adfinitatem inter nos nostram astrinxeris atque eum agrum dederis nec quicquam hic tibi sit qui uitam colas , ecfugias ex urbe inanis ; profugiens patriam deseres , cognatos , adfinitatem , amicos factis nuptiis : mea opera hinc proterritum te meaque auaritia autument . 
Id me commissurum ut patiar fieri ne animum induxeris . 
Non enim possum quin exclamem : eugae , eugae , Lysiteles , ! 
Facile palmam habes : hic uictust , uicit tua comoedia . 
Hic agit magis ex argumento et uorsus meliores facit . 
Etiam ob stultitiam tuam te curis multabo mina . 
Quid tibi interpellatio aut in consilium huc accessio est ? 
Eodem pacto quo huc accessi apscessero . 
I hac mecum domum , Lysiteles , ibi de istis rebus plura fabulabimur . 
Nihil ego in occulto agere soleo . 
Meus ut animust eloquar : si mihi tua soror , ut ego aequom censeo , ita nuptum datur , sine dote , neque tu hinc abiturus , quod meum erit id erit tuom sin aliter animatus es bene quod agas eueniat tibi , ego amicus numquam tibi ero alio pacto . 
Sic sententia est . 
Abiit ille quidem . 
Ecquid audis , Lysiteles ? 
ego te uolo . 
Hic quoque hinc ibiit . 
Stasime , restas solus . 
Quid ego nunc agam , nisi uti sarcinam constringam et clupeum ad dorsum accommodem , fulmentas iubeam suppingi socco ? 
Non sisti potest . 
Video caculam militarem me futurum hau longius : at aliquem ad regem in saginam eru sese coniecit meus , credo ad summos bellatores acrem fugitorem fore et capturum spolia ibi illum qui meo ero aduorsus uenerit . 
Egomet autem quom extemplo arcum et pharetram et sagittas sumpsero , cassidem in caput dormibo placide in tabernaculo . 
Ad forum ibo : nudiu sextus quoi talentum mutuom dedi , reposcam , ut habeam mecum quod feram uiaticum . 
Vt mihi rem narras , Callicles , nullo modo potest fieri prosus quin dos detur uirgini . 
Namque hercle honeste fieri ferme non potest , ut eam perpetiar ire in matrimonium sine dote , quom eius rem penes me habeam domi . 
Parata dos domist ; nisi exspectare uis , ut eam sine dote frater nuptum conlocet . 
Post adeas tute Philtonem et dotem dare te ei dicas , facere id eius ob amicitiam patris . 
Verum hoc ego uereor ne istaec pollicitatio te in crimen populo ponat atque infamiam ; non temere dicant te benignum uirgini : datam tibi dotem , ei quam dares , eius a patre , ex ea largiri te illi , neque ita ut sit data columem te sistere illi , et detraxe autument . 
Nunc si opperiri uis aduentum Charmidi , perlongumst : huic ducendi interea apscesserit lubido ; atque ea condicio huic uel primaria est . 
Nam hercle omnia istaec ueniunt in mentem mihi . 
Vide si hoc utibile magis atque in rem deputas , ipsum adeam Lesbonicum , edoceam ut res se habet . 
Sed ut ego nunc adulescenti thensaurum indicem indomito , pleno amoris ac lasciuiae ? 
Minime , minime hercle uero . 
Nam certo scio , locum quoque illum omnem ubi situst comederit ; quem fodere metuo , sonitum ne ille exaudiat neu rem ipsam indaget , dotem dare si dixerim . 
Quo pacto ergo igitur clam dos depromi potest ? 
Dum occasio ei rei reperiatur , interim o ab amico alicunde mutuom argentum roges . 
Potin est ab amico alicunde exorari ? 
Potest . 
Gerrae ! 
Ne tu illud uerbum actutum inueneris : " mihi quidem hercle non est quod dem mutuom . 
" Malim hercle ut uerum dicas quam ut des mutuom . 
Sed uide consilium , si placet . 
Quid consilist ? 
Scitum , ut ego opinor , consilium inueni . 
Quid est ? 
Homo conducatur aliquis iam , quantum potest , quasi sit peregrinus . 
Quid is scit facere postea ? 
Is homo exornetur graphice in peregrinum modum , ignota facies quae non uisitata sit , mendaciloquom aliquem Quid is scit facere postea ? 
Falsidicum , confidentem Quid tum postea ? 
Quasi ad adulescentem a patre ex Seleucia ueniat , salutem ei nuntiet uerbis patris : illum bene gerere rem et ualere et uiuere , et eum rediturum actutum ; ferat epistulas duas , eas nos consignemus , quasi sint a patre : det alteram illi , alteram dicat tibi dare sese uelle . 
Perge porro dicere . 
Seque aurum ferre uirgini dotem a patre dicat patremque id iussisse aurum tibi dare . 
Tenes iam ? 
Propemodo atque ausculto perlubens . 
Tum tu igitur demum adulescenti aurum dabis , ubi erit locata uirgo in matrimonium . 
Scite hercle sane ! 
Hoc , ubi thensaurum ecfoderis , suspicionem ab adulescente amoueris : censebit aurum esse a patre allatum tibi , tu de thensauro sumes . 
Sati scite et probe ! 
Quamquam hoc me aetatis sycophantari pudet . 
Sed epistulas quando opsignatas adferet , [ sed quom opsignatas attulerit epistulas ] nonne arbitraris eum adulescentem anuli paterni signum nosse ? 
Etiam tu taces ? 
Sescentae ad eam rem caussae possunt conligi : illum quem habuit perdidit , fecit nouom . 
Iam si opsignatas non feret , dici hoc potest , apud portitorem eas resignatas sibi inspectasque esse . 
In huiusmodi negotio diem sermone terere segnities merast : quamuis sermones possunt longi texier . 
Abi ad thensaurum iam confestim clanculum , seruos , ancillas amoue . 
Atque audin ? 
Quid est ? 
Vxorem quoque eampse hanc rem uti celes face . 
Nam pol tacere numquam quicquamst quod queat . 
Quid nunc stas ? 
Quin tu hinc amoues et te moues ? 
Aperi , deprome inde auri ad hanc rem quod sat est , continuo operito denuo ; sed clanculum , sicut praecepi ; cunctos exturba aedibus . 
Ita faciam . 
At enim nimi longo sermone utimur , diem conficimus quod iam properatost opus . 
Nihil est de signo quod uereare ; me uide : lepida illast caussa , ut commemoraui , dicere apud portitores esse inspectas . 
Denique diei tempus non uides ? 
Quid illum putas , natura illa atque ingenio ? 
Iam dudum ebriust . 
Quiduis probare poterit ; tum , quod maxumist , adferre , non petere hic se dicet . 
Iam sat est . 
Ego sycophantam iam conduco de foro epistulasque iam consignabo duas , eumque hoc ad adulescentem meditatum probe mittam . 
Eo ego igitur intro ad officium meum . 
Tu istuc age . 
Actum reddam nugacissume . 
Salsipotenti et multipotenti Ioui fratri et Neri Neptuno laetu lubens laudis ago et gratis gratiasque habeo et fluctibu salsis , quos penes mei potestas , bonis mis quid foret et meae uitae , quom suis med ex locis in patriam urbis cummam reducem faciunt . 
Atque ego , Neptune , tibi ante alios deos gratias ago atque habeo summas ; nam te omnes saeuomque seuerumque atque auidis moribu commemorant , spurcificum , inmanem , intolerandum , uesanum : contra opera expertus , nam pol placido te et clementi meo usque modo , ut uolui , usu sum in alto . 
atque hanc tuam gloriam iam ante auribus acceperam et nobilest apud homines , pauperibus te parcere solitum , diuites damnare atque domare . 
Abi , laudo , scis ordine ut aequomst tractare homines ; hoc dis dignumst . 
Semper mendicis modesti sint . 
Fidu fuisti : infidum esse iterant ; nam apsque foret te , sat scio in alto distraxissent disque tulissent satellites tui me miserum foede bonaque omnia item una mecum passim caeruleos per campos : ita iam quasi canes , hau secu , circumstabant nauem turbines uenti , imbres fluctusque atque procellae infensae frangere malum , ruere antemnas , scindere uela , ni tua pax propitia foret praesto . 
Apage a me sis , dehinc iam certumst otio dare me ; sati partum habeo quibus aerumnis deluctaui , filio dum diuitias quaero . 
Sed quis hic est qui in plateam ingreditur cum nouo ornatu specieque simul ? 
Pol quamquam domum cupio , opperiar , quam hic rem agat animum aduortam . 
Huic ego die nomen Trinummo facio : nam ego operam meam tribu nummis hodie locaui ad artis nugatorias . 
Aduenio ex Seleucia , Macedonia , Asia atque Arabia , quas ego neque oculis nec pedibus umquam usurpaui meis . 
Viden egestas quid negoti dat homini misero mali , quin ego nunc subigor trium nummum caussa ut hasce epistulas dicam ab eo homine me accepisse quem ego qui sit homo nescio neque noui , neque natus necne is fuerit id solide scio . 
Pol hicquidem fungino generest : capite se totum tegit . 
Hilurica facies uidetur hominis , eo ornatu aduenit . 
Ill qui me conduxit , ubi conduxit , abduxit domum , quae uoluit mihi dixit , docuit et praemostrauit prius quo modo quidque agerem ; nunc adeo si quid ego addidero amplius , eo conductor melius de me nugas conciliauerit . 
Vt ille me exornauit , ita sum ornatus ; argentum hac facit . 
Ipse ornamenta a chorago haec sumpsit suo periculo . 
Nunc ego si potero ornamentis hominem circumducere , dabo operam ut me esse ipsum plane sycophantam sentiat . 
Quam magi specto , minu placet mi haec hominis facies . 
Mira sunt ni illic homost aut dormitator aut sector zonarius . 
Loca contemplat , circumspectat sese atque aedis noscitat . 
Credo edepol , quo mox furatum ueniat speculatur loca . 
Magi lubidost opseruare quid agat : ei rei operam dabo . 
Has regiones demonstrauit mihi ille conductor meus ; apud illas aedis sistendae mihi sunt sycophantiae . 
Fores pultabo . 
Ad nostras aedis hicquidem habet rectam uiam . 
Hercle opinor mi aduenienti hac noctu agitandumst uigilias . 
Aperite hoc , aperite . 
Heus , ecquis his foribus tutelam gerit ? 
Quid , adulescens , quaeris ? 
Quid uis ? 
Quid istas pultas ? 
Heus senex , census quom sum , iuratori recte rationem dedi . 
Lesbonicum hic adulescentem quaero in his regionibus ubi habitet , et item alterum ad istanc capitis albitudinem : Calliclem aiebat uocari qui has dedit mi epistulas . 
Meum gnatum hicquidem Lesbonicum quaerit et amicum meum quoi ego liberosque bonaque commendaui , Calliclem . 
Fac me , si scis , certiorem hosce homines ubi habitent , pater . 
Quid eos quaeris ? 
Aut quis es ? 
Aut unde es ? 
Aut unde aduenis ? 
Multa simul rogitas , nescio quid expediam potissumum . 
Si unum quicquid singillatim et placide percontabere , et meum nomen et mea facta et itinera ego faxo scias . 
Faciam ita ut uis . 
Agedum nomen tuom primum memora mihi . 
Magnum facinus incipissis petere . 
Quid ita ? 
Quia , pater , si ante lucem ire occipias a meo primo nomine , concubium sit noctis priu quam ad postremum perueneris . 
Opu factost uiatico ad tuom nomen , ut tu praedicas . 
Est minusculum alterum , quasi uexillum uinarium . 
Quid est tibi nomen , adulescens ? 
" Pax " , id est nomen mihi . 
Hoc cottidianumst . 
Edepol nomen nugatorium ! 
Quasi dicas , si quid crediderim tibi , " pax " periisse ilico . 
Hic homo solide sycophantast . 
Quid ais tu , adulescens ? 
Quid est ? 
Eloquere , isti tibi quid homines debent quos tu quaeritas ? 
Pater istius adulescentis dedit has duas mi epistulas , Lesbonici . 
Is mihi est amicus . 
Teneo hunc manufestarium . 
Me sibi epistulas dedisse dicit . 
Ludam hominem probe . 
Ita ut occepi , si animum aduortas , dicam . 
Dabo operam tibi . 
Hanc me iussit Lesbonico suo gnato dare epistulam , et item hanc alteram suo amico Callicli iussit dare . 
Mihi quoque edepol , quom hic nugatur , contra nugari lubet . 
Vbi ipse erat ? 
rem gerebat . 
Ergo ubi ? 
In Seleucia . 
Ab ipson istas accepisti ? 
E manibus dedit mi ipse in manus . 
Qua facie est homo ? 
Sesquipede quiddamst quam tu longior . 
Haeret haec res , si quidem ego apsens sum quam praesens longior . 
Nouistin hominem ? 
Ridicule rogitas , quocum una cibum capere soleo . 
Quid est ei nomen ? 
Quod edepol homini probo . 
Lubet audire . 
Illi edepol illi illi uae misero mihi ! 
Quid est negoti ? 
Deuomui nomen inprudens modo . 
Non placet qui amicos intra dentes conclusos habet . 
Atque etiam modo uorsabatur mihi in labris primoribus . 
Temperi huic hodie anteueni . 
Teneor manufesto miser . 
Iam recommentatus nomen ? 
Deum hercle me atque hominum pudet . 
Vide modo ut hominem noueris ! 
Tamquam me . 
Fieri istuc solet , quod in manu teneas atque oculis uideas , id desideres . 
Litteris recomminiscar . 
C est principium nomini . 
Callias ? 
Non est . 
Callippus ? 
Non est . 
Callidemides ? 
Non est . 
Callinicus ? 
Non est . 
Callimarchus ? 
Nihil agis . 
Neque adeo edepol flocci facio , quando egomet memini mihi . 
At enim multi Lesbonici sunt hic : nisi nomen patris dices , non mostrare istos possum homines quos tu quaeritas . 
Quod ad exemplum est ? 
Coniectura si reperire possumus . 
Ad hoc exemplum est : an Chares ? 
An Charmides ? 
Num Charmides ? 
em istic erit . 
Qui istum di perdant ! 
Dixi ego iam dudum tibi : te potius bene dicere aequomst homini amico quam male . 
Satin inter labra atque dentes latuit uir minimi preti ? 
Ne male loquere apsenti amico . 
Quid ergo ille ignauissumus mihi latitabat ? 
Si appellasses , respondisset , nomine . 
Sed ipse ubi est ? 
Pol illum reliqui id Rhadamantem in Cecropio . 
Quis homo est me insipientior , qui ipse egomet ubi sim quaeritem ? 
Sed nil disconducit huic rei . 
Quid ais ? 
Quid hoc quod te rogo ? 
Quos locos adiisti ? 
Nimium mirimodis mirabilis . 
Lubet audire nisi molestumst . 
Quin discupio dicere . 
Omnium primum in Pontum aduecti ad Arabiam terram sumus . 
eho an etiam Arabiast in Ponto ? 
Est : non illa ubi tus gignitur , sed ubi apsinthium fit ac cunila gallinacea . 
Nimium graphicum hunc nugatorem ! 
Sed ego sum insipientior qui egomet unde redeam hunc rogitem , quae ego sciam atque hic nesciat ; nisi quia lubet experiri quo euasurust denique . 
Sed quid ais ? 
Quo inde isti porro ? 
Si animum aduortes , eloquar . 
Ad caput amnis , quod de caelo exoritur sub solio Iouis . 
Sub solio Iouis ? 
Ita dico . 
E caelo ? 
Atque medio quidem . 
Eho an etiam in caelum escendisti ? 
Immo horiola aduecti sumus usque aqua aduorsa per amnem . 
Eho an tu etiam uidisti Iouem ? 
Alii di isse ad uillam aiebant seruis depromptum cibum . 
Deinde porro Deinde porro nolo quicquam praedices . 
O hercle , si es molestus . 
Nam pudicum neminem , re oportet , qui aps terra ad caelum peruenerit . 
Faciam ita ut te uelle uideo . 
Sed mostra hosce homines mihi quos ego quaero , quibu me oportet has deferre epistulas . 
Quid ais ? 
Tu nunc si forte eumpse Charmidem conspexeris , illum quem tibi istas dedisse commemoras epistulas , nouerisne hominem ? 
Ne tu me edepol arbitrare beluam , qui quidem non nouisse possim quicum aetatem exegerim . 
An ille tam esset stultus qui mi mille nummum crederet Philippum , quod me aurum deferre iussit ad gnatum suom atque ad amicum Calliclem , quoi rem aibat mandasse hic suam ? 
mihi concrederet , nisi me ille et ego illum nossem probe ? 
Enim uero ego nunc sycophantae huic sycophantari uolo , si hunc possum illo mille nummum Philippum circumducere quod sibi me dedisse dixit , quem ego qui sit homo nescio neque oculis ante hunc diem umquam uidi . 
Eine aurum crederem , quoi , si capitis res siet , nummum numquam credam plumbeum ? 
adgrediundust hic homo mi astu . 
Heus , Pax , te tribu uerbis uolo . 
Vel trecentis . 
Haben tu id aurum quod accepisti a Charmide ? 
Atque etiam Philippum , numeratum illius in mensa manu , mille nummum . 
Nempe ab ipso id accepisti Charmide ? 
Mirum quin ab auo eius aut proauo acciperem qui sunt mortui . 
Adulescens , cedodum istuc aurum mihi . 
Quod ego aurum dem tibi ? 
Quod a me te accepisse fassus . 
Aps te accepisse ? 
Ita loquor . 
Quis tu homo es ? 
Qui mille nummum tibi dedi ego sum Charmides . 
Neque edepol tu is es neque hodie is umquam eris , auro huic quidem . 
Abi sis , nugator : nugari nugatori postulas . 
Charmides ego sum . 
Nequiquam hercle es , nam nihil auri fero . 
Nimis argute me obrepsisti in eapse occasiuncula : postquam ego me aurum ferre dixi , post tu factus Charmides ; priu tu non eras quam auri feci mentionem . 
Nihil agis ; proin tu te , itidem ut charmidatus es , rusum recharmida . 
Quis ego sum igitur , si quidem is non sum qui sum ? 
Quid id ad me attinet ? 
Dum ille ne sis quem ego esse nolo , sis mea caussa qui lubet . 
Priu non is eras qui eras : nunc is factus qui tum non eras . 
Age si quid agis . 
Quid ego agam ? 
Aurum redde . 
Dormitas , senex . 
Fassus Charmidem dedisse aurum tibi . 
Scriptum quidem . 
Properas an non properas ire actutum ab his regionibus , dormitator , priu quam ego hic te iubeo mulcari male ? 
Quam ob rem ? 
Quia illum quem ementitus es , ego sum ipsus Charmides quem tibi epistulas dedisse aiebas . 
Eho , quaeso , an tu is es ? 
Is enim uero sum . 
Ain tu tandem ? 
Is ipsusne es ? 
Aio . 
Ipsus es ? 
Ipsus , inquam , Charmides sum . 
Ergo ipsusne es ? 
Ipsissumus . 
Abi hinc ab oculis ? 
Enim uero serio , quoniam aduenis uapulabis meo arbitratu et nouorum aedilium . 
At etiam maledicis ? 
Immo , saluos quandoquidem aduenis di te perdant , si te flocci facio an periisses prius . 
Ego ob hanc operam argentum accepi , te macto infortunio : ceterum qui sis , qui non sis , floccum non interduim . 
Ibo , ad illum renuntiabo qui mihi tris nummos dedit , ut sciat se perdidisse . 
Ego abeo . 
Male uiue et uale ! 
Qui te di omnes aduenientem peregre perdant , Charmides ! 
Postquam illic hinc abiit , post loquendi libere uidetur tempus uenisse atque occasio . 
Iam dudum meum ille pectus pungit aculeus , quid illi negoti fuerit ante aedis meas . 
Nam epistula illa mihi concenturiat metum in corde et illud mille nummum quam rem agat . 
Numquam edepol temere tinnit tintinnabulum : nisi qui illud tractat aut mouet , mutumst , tacet . 
Sed quis hic est qui huc in plateam cursuram incipit ? 
Lubet opseruare quid agat : huc concessero . 
Stasime , fac te propere celerem , recipe te ad dominum domum , ne subito metus exoriatur scapulis stultitia tua . 
Adde gradum , adpropera . 
Iam dudum factumst quom abiisti domo . 
Caue sis tibi ne bubuli in te cottabi crebri crepent , si aberis ab eri quaestione . 
Ne destiteris currere . 
Ecce hominem te , Stasime , nihili ! 
Satin in thermopolio condalium es oblitus , postquam thermopotasti gutturem ? 
Recipe te et recurre petere re recenti . 
Huic , quisquis est , gurguliost exercitor : is hunc hominem cursuram docet . 
Quid , homo nihili , non pudet te ? 
tribune te poteriis memoriam esse oblitum ? 
An uero , quia cum frugi hominibus ibi bibisti , qui ab alieno facile cohiberent manus ? 
Truthus fuit , Cerconicus , Crinnus , Cercobulus , Collabus , oculicrepidae , cruricrepidae , ferriteri mastigiae : inter eosne homines condalium te redipisci postulas ? 
Quorum eorum unus surrupuit currenti cursori solum . 
Ita me di ament , graphicum furem ! 
Quid ego quod periit petam ? 
Nisi etiam laborem ad damnum Apponam epithecam insuper . 
Quin tu quod periit periisse ducis ? 
Cape uorsoriam , recipe te ad erum . 
Non fugitiuost hic homo , commeminit domi . 
Vtinam ueteres hominum mores , ueteres parsimoniae potius in maiore honore hic essent quam mores mali ! 
Di inmortales , basilica hicquidem facinora inceptat loqui uetera quaerit , uetera amare hunc more maiorum scias . 
Nam nunc mores nihili faciunt quod licet nisi quod lubet : ambitio iam more sanctast , liberast a legibus ; scuta iacere fugereque hostis more habent licentiam : petere honorem pro flagitio more fit . 
Morem inprobum Strenuosos praeterire more fit . 
Nequam quidem ! 
Mores leges perduxerunt iam in potestatem suam , magique is sunt obnoxiosae quam parentes liberis . 
Eae miserae etiam ad parietem sunt fixae clauis ferreis , ubi malos mores adfigi nimio fuerat aequius . 
Lubet adire atque appellare hunc ; uerum ausculto perlubens et metuo , si compellabo , ne aliam rem occipiat loqui . 
Neque istis quicquam lege sanctumst : leges mori seruiunt , mores autem rapere properant qua sacrum qua publicum . 
Hercle istis malam rem magnam moribus dignumst dari . 
Nonne hoc publice animum aduorti ? 
Nam id genus hominum omnibus uniuorsis est aduorsum atque omni populo male facit : male fidem seruando illis quoque abrogant etiam fidem qui nil meriti ; quippe eorum ex ingenio ingenium horum probant . 
Hoc qui in mentem uenerit mi ? 
Re ipsa modo commonitu sum . 
Si quoi mutuom quid dederis , fit pro proprio perditum : quom repetas , inimicum amicum beneficio inuenias tuo . 
Si mage exigere occupias , duarum rerum exoritur optio : uel illud quod credideris perdas , uel illum amicum amiseris . 
Meus est hicquidem Stasimus seruos . 
Nam ego talentum mutuom quoi dederam , talento inimicum mi emi , amicum uendidi . 
Sed ego sum insipientior qui rebus curem puplicis potius quam , id quod proxumumst , meo tergo tutelam geram . 
Eo domum . 
Heus tu , asta ilico ! 
Audi . 
Heus tu ! 
Non sto . 
Te uolo . 
Quid si ego me te uelle nolo ? 
Aha nimium , Stasime , saeuiter ! 
Emere meliust quoi imperes . 
Pol ego emi atque argentum dedi ; sed si non dicto audiens est , quid ago ? 
Da magnum malum . 
mones , ita facere certumst . 
Nisi quidem es obnoxius . 
Si bonus es , obnoxius sum ; sin secus es , faciam uti iubes . 
Quid id ad me attinet , bonisne seruis tu utare an malis ? 
Quia boni malique in ea re pars tibi est . 
Partem alteram tibi permitto ; illam alteram apud me , quod bonist , apponito . 
Si eris meritus , fiet . 
Respice huc ad me . 
Ego sum Charmides . 
Hem quis est qui mentionem homo hominis fecit optumi ? 
Ipsus homo optumus . 
Mare , terra , caelum , di uostram fidem ! 
Satin ego oculis plane uideo ? 
Estne ipsus an non est ? 
Is est , certe is est , is est profecto . 
O mi ere exoptatissume , salue . 
Salue , Stasime . 
Saluom te Scio et credo tibi . 
Sed omitte alia , hoc mihi responde : liberi quid agunt mei , quos reliqui hic filium atque filiam ? 
Viuont , ualent . 
Nempe uterque ? 
Vterque . 
Di me saluom et seruatum uolunt . 
Cetera intus otiosse percontabor quae uolo . 
Eamus intro , sequere . 
Quo tu te agis ? 
Quonam nisi domum ? 
Hicine nos habitare censes ? 
Vbinam ego alibi censeam ? 
Iam Quid iam ? 
Non sunt nostrae aedes istae . 
Quid ego ex te audio ? 
Vendidit tuo natus aedis Perii ! 
Praesentariis argenti minis numeratis Quot ? 
Quadraginta . 
Occidi ! 
Quis eas emit ? 
Callicles , quoi tuam rem commendaueras ; is habitatum huc commigrauit nosque exturbauit foras . 
Vbi nunc filius meus habitat ? 
Hic in hoc posticulo . 
Male disperii ! 
Credidi aegre tibi id , ubi audisses , fore . 
Ego miserrumeis periclis sum per maria maxuma uectus , capitali periclo per praedones plurumos me seruaui , saluos redii : nunc hic disperii miser propter eosdem quorum caussa fui hoc aetate exercitus . 
Adimit animam mi aegritudo . 
Stasime , tene me . 
Visne aquam tibi petam ? 
Res quom animam agebat , tum esse offusam oportuit . 
Quid hoc hic clamoris audio ante aedis meas ? 
O Callicles , o Callicles , o Callicles ! 
Qualine amico mea commendaui bona ? 
Probo et fideli et fido et cum magna fide . 
Et salue et saluom te aduenisse gaudeo . 
Credo , omnia istaec si ita sunt ut praedicas . 
Sed quis iste est tuos ornatus ? 
Ego dicam tibi . 
Thensaurum ecfodiebam intus , dotem , filiae tuae quae daretur . 
Sed intus narrabo tibi et hoc et alia . 
Sequere . 
Stasime . 
Hem ! 
Strenue curre in Piraeum atque unum curriculum face . 
Videbis iam illic nauem qua aduecti sumus . 
Iubeto Sangarionem quae imperauerim curare ut ecferantur , et tu ito simul . 
Solutumst portitori iam portorium : nihil est morae . 
I , ambula , actutum redi . 
Illic sum atque hic sum . 
Sequere tu hac me intro . 
Sequor . 
Hic meo ero amicus solus firmus restitit neque demutauit animum de firma fide , sed hic unus , ut ego suspicor , seruat fidem . 
quamquam labores multos ob rem laborem eum ego cepisse censeo . 
Hic homost omnium hominum praecipuos , uoluptatibu gaudiisque antepotens : ita commoda quae cupio eueniunt , quod ago adsequitur , subest , supsequitur , ita gaudiis gaudium suppeditat . 
Modo me Stasimus Lesbonici seruos conuenit domi ; is mihi dixit suom erum peregre huc aduenisse Charmidem . 
Nunc mi is propere conueniundust , ut quae cum eius filio egi , ei rei fundus pater sit potior . 
Eo . 
Sed fores hae sonitu suo mihi moram obiciunt incommode . 
Neque fuit neque erit neque esse quemquam hominem in terra arbitror quoi fides fidelitasque amicum erga aequiperet tuam ; nam exaedificauisset me ex his aedibus , apsque te foret . 
Si quid amicum erga bene feci aut consului fideliter , non uideor meruisse laudem , culpa caruisse arbitror . 
Nam beneficium , homini proprium quod datur , prosum perit , quod datum utendumst , id repetundi copiast quando uelit . 
Est ita ut tu dicis . 
Sed ego hoc nequeo mirari satis , eum sororem despondisse suam in tam fortem familiam . 
Lysiteli quidem Philtonis filio . 
Enim me nominat . 
Familiam optumam occupauit . 
Quid ego cesso hos conloqui ? 
Sed maneam etiam opinor , namque hoc commodum orditur loqui . 
Vah ! 
Quid est ? 
Oblitus intus dudum tibi sum dicere : modo mi aduenienti nugator quidam occessit obuiam , nimi pergraphicus sycophanta ; is mille nummum se aureum meo datu tibi ferre et gnato Lesbonico aibat meo ; quem ego nec qui esset noram neque eum ante usquam conspexi prius . 
Sed quid rides ? 
Meo adlegatu uenit , quasi qui aurum mihi ferret aps te quod darem tuae gnatae dotem , ut filius tuo , quando illi a me darem , esse allatum id aps te crederet neu qui rem ipsam posset intellegere , thensaurum tuom me esse penes , atque eum me lege populi patrium posceret . 
Scite edepol ! 
Megaronides communis hoc meus et tuos beneuolens commentust . 
Quin conlaudo consilium et probo . 
Quid ego ineptus , dum sermonem uereor interrumpere , solus sto nec quod conatus sum agere ago ? 
homines conloquar . 
Quis hic est qui huc ad nos incedit ? 
Charmidem socerum suom Lysiteles salutat . 
Di dent tibi , Lysiteles , quae uelis . 
Non ego sum salutis dignus ? 
Immo salue , Callicles ; hunc priorem aequomst me habere : tunica propior palliost . 
Deos uolo consilia uostra uobis recte uortere . 
Filiam meam tibi desponsatam esse audio . 
Nisi tu neuis . 
Immo hau nolo . 
Sponden ergo tuam gnatam uxorem mihi ? 
Spondeo et mille auri Philippum dotis . 
Dotem nil moror . 
Si illa tibi placet , placenda dos quoque est quam dat tibi . 
Postremo quod uis non duces , nisi illud quod non uis feres . 
Ius hic orat . 
Impetrabit te aduocato atque arbitro . 
Istac lege filiam tuam sponden mi uxorem dari ? 
Spondeo . 
Et ego spondeo idem hoc . 
Oh saluete , adfines mei ! 
Atque edepol sunt res quas propter tibi tamen suscensui . 
Quid ego feci ? 
Meum corrumpi quia perpessus filium . 
Si id mea uoluntate factumst , est quod mihi suscenseas . 
Sed sine me hoc aps te impetrare quod uolo . 
Quid id est ? 
Scies . 
Si quid stulte fecit , ut ea missa facias omnia . 
Quid quassas caput ? 
Cruciatur cor mi et metuo . 
Quidnam id est ? 
Quom ille itast ut esse nolo , id crucior ; metuo , si tibi denegem quod me oras , ne te leuiorem erga me putes . 
Non grauabor . 
Faciam ita ut uis . 
Probus es . 
Eo , ut illum euocem . 
Miserumst , male promerita , ut merita sunt , si ulcisci non licet . 
Aperite hoc , aperite propere et Lesbonicum , si domist , euocate : ita subitost propere quod eum conuentum uolo . 
Quis homo tam tumultuoso sonitu me exciuit foras ? 
Beneuolens tuos atque amicust . 
Satine salue ? 
Dic mihi . 
Recte . 
Tuom patrem rediisse saluom peregre gaudeo . 
Quis id ait ? 
Ego . 
Tun uidisti ? 
Et tute item uideas licet . 
O pater , pater mi , salue ! 
Salue multum , gnate mi . 
Si quid tibi , pater , laboris Nihil euenit , ne time : bene re gesta saluos redeo si tu modo frugi esse uis . 
Haec tibi pactast Callicli filia . 
Ego ducam , pater , et eam et si quam aliam iubebis . 
Quamquam tibi suscensui , miseria una uni quidem hominist adfatim . 
Immo huic parumst , nam si pro peccatis centum ducat uxores , parumst . 
At iam posthac temperabo . 
Dicis , si facies modo . 
Numquid caussaest quin uxorem cras domum ducam ? 
Optumumst . 
Tu in perendinum paratus sis ut ducas . 
Plaudite . 
