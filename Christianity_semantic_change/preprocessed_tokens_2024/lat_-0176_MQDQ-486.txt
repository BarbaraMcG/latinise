Si quisquamst qui placere se studeat bonis quam plurimis et minime multos laedere , in is poeta hic nomen profitetur suom . 
Tum siquis est qui dictum in se inclementius existumauit esse , sic existumet responsum , non dictum esse , quia laesit prior . 
Qui bene uortendo et easdem scribendo male ex Graecis bonis Latinas fecit non bonas , idem Menandri Phasma nunc nuper dedit , atque in Thesauro scripsit causam dicere prius unde petitur , aurum qua re sit suom , quam illic qui petit , unde is sit thensaurus sibi aut unde in patrium monumentum peruenerit . 
Dehinc ne frustretur ipse se aut sic cogitet " defunctu iam sum , nil est quod dicat mihi is ne erret moneo , et desinat lacessere . 
Habeo alia multa quae nunc condonabitur , quae proferentur post si perget laedere ita ut facere instituit . 
Quam nunc acturi sumus Menandri Eunuchum , postquam aediles emerunt , perfecit sibi ut inspiciundi esset copia . 
Magistratu quom ibi adesset occeptast agi . 
Exclamat furem , non poetam fabulam dedisse et nil dedisse uerborum tamen : Colacem esse Naeui et Plauti ueterem fabulam ; parasiti personam inde ablatam et militis . 
Si id est peccatum , peccatum inprudentiast poetae , non quo furtum facere studuerit . 
Id ita esse uos iam iudicare poteritis . 
Colax Menandrist : in east parasitus Colax et miles gloriosus : eas se non negat personas transtulisse in Eunuchum suam ex Graeca ; sed eas fabulas factas prius Latinas scisse sese id uero pernegat . 
Quod si personis isdem huic uti non licet : qui mage licet currentem seruom scribere , bonas matronas facere , meretrices malas , parasitum edacem , gloriosum militem , puerum supponi , falli per seruom senem , amare odisse suspicari ? 
Denique nullumst iam dictum quod non dictum sit prius . 
Qua re aequom est uos cognoscere atque ignoscere quae ueteres factitarunt si faciunt noui . 
Date operam , cum silentio animum attendite , ut pernoscati quid sibi Eunuchus uelit . 
Quid igitur faciam ? 
Non eam ne nunc quidem quom accersor ultro ? 
An potius ita me comparem non perpeti meretricum contumelias ? 
Exclusit ; reuocat : redeam ? 
Non si me obsecret . 
Siquidem hercle possis , nil prius neque fortius . 
Verum si incipies neque pertendes gnauiter atque , ubi pati non poteri , quom nemo expetet , infecta pace ultro ad eam uenies indicans te amare et ferre non posse : actumst , ilicet , peristi : eludet ubi te uictum senserit . 
Proin tu , dum est tempus , etiam atque etiam cogita , ere : quae res in se neque consilium neque modum habet ullum , eam consilio regere non potes . 
In amore haec omnia insunt uitia : iniuriae , suspiciones , inimicitiae , indutiae , bellum , pax rursum : incerta haec si tu postules ratione certa facere , nihilo plus agas quam si des operam ut cum ratione insanias . 
Et quod nunc tute tecum iratus cogitas " egon illam , quae illum , quae me , quae non ! 
Sine modo , mori me malim : sentiet qui uir siem " : haec uerba una mehercle falsa lacrimula quam oculos terendo misere uix ui expresserit , restinguet , et te ultro accusabit , et dabis ultro supplicium . 
O indignum facinu ! 
Nunc ego et illam scelestam esse et me miserum sentio : et taedet et amore ardeo , et prudens sciens , uiuos uidensque pereo , nec quid agam scio . 
Quid agas ? 
Nisi ut te redimas captum quam queas minimo ; si nequeas paullulo , at quanti queas ; et ne te adflictes . 
Itane suades ? 
Si sapis , neque praeter quam quas ipse amor molestias habet addas , et illas quas habet recte feras . 
Sed eccam ipsa egreditur , nostri fundi calamitas ; nam quod nos capere oportet haec intercipit . 
Miseram me , uereor ne illud grauiu Phaedria tulerit neue aliorsum atque ego feci acceperit , quod heri intro missu non est . 
Totus , Parmeno , tremo horreoque , postquam aspexi hanc . 
Bono animo es : accede ad ignem hunc , iam calesces plus satis . 
Quis hic loquitur ? 
Ehem tun hic eras , mi Phaedria ? 
Quid hic stabas ? 
Quor non recta intro ibas ? 
Ceterum de exclusione uerbum nullum ? 
Quid taces ? 
Sane quia uero haec mihi patent semper fores aut quia sum apud te primu . 
Missa istaec face . 
Quid " missa " ? 
O Thais , Thais , utinam esset mihi pars aequa amori tecum ac pariter fieret , ut aut hoc tibi doleret itidem ut mihi dolet aut ego istuc abs te factum nihili penderem ! 
Ne crucia te obsecro , anime mi , mi Phaedria . 
Non pol quo quemquam plus amem aut plus diligam eo feci ; sed ita erat res , faciundum fuit . 
Credo , ut fit , misera prae amore exclusti hunc foras . 
Sicin agi , Parmeno ? 
Age ; sed huc qua gratia te accersi iussi ausculta . 
Fiat . 
Dic mihi hoc primum , potin est hic tacere ? 
Egon ? 
Optume . 
Verum heus tu , hac lege tibi meam adstringo fidem : quae uera audiui taceo et contineo optume , sin falsum aut uanum aut finctumst , continuo palamst : plenus rimarum sum , hac atque illac perfluo . 
Proin tu , taceri si uis , uera dicito . 
Samia mihi mater fuit : ea habitabat Rhodi . 
Potest taceri hoc . 
Ibi tum matri paruolam puellam dono quidam mercator dedit ex Attica hinc abreptam . 
Ciuemne ? 
Arbitror ; certum non scimu : matri nomen et patris dicebat ipsa : patriam et signa cetera neque scibat neque per aetatem etiam potis erat . 
Mercator hoc addebat : e praedonibus , unde emerat , se audisse abreptam e Sunio . 
Mater ubi accepit , coepit studiose omnia docere , educere , ita uti si esset filia . 
Sororem plerique esse credebant meam . 
Ego cum illo , quocum tum uno rem habebam hospite , abii huc : qui mihi reliquit haec quae habeo omnia . 
Vtrumque hoc falsumst : effluet . 
Qui istuc ? 
Quia neque tu uno eras contenta neque solus dedit ; nam hic quoque bonam magnamque partem ad te attulit . 
Itast ; sed sine me peruenire quo uolo . 
Interea miles qui me amare occeperat in Cariamst profectu ; te interea loci cognoui . 
Tute scis postilla quam intumum habeam te et mea consilia ut tibi credam omnia . 
Ne hoc quidem tacebit Parmeno . 
Oh dubiumne id est ? 
Hoc agite , amabo . 
Mater mea illic mortuast nuper ; eiu frater aliquantum ad remst auidior . 
Is ubi esse hanc forma uidet honesta uirginem et fidibu scire , pretium sperans ilico producit , uendit . 
Forte fortuna adfuit hic meus amicus : emit eam dono mihi inprudens harum rerum ignaruque omnium . 
Is uenit : postquam sensit me tecum quoque rem habere , fingit causas ne det sedulo : ait , si fidem habeat se iri praepositum tibi apud me , ac non id metuat , ne , ubi Acceperim , sese relinquam , uelle se illam mihi dare ; uerum id uereri . 
Sed ego quantum suspicor , ad uirginem animum adiecit . 
Etiamne amplius ? 
Nil ; nam quaesiui . 
Nunc ego eam , mi Phaedria , multae sunt causae quam ob rem cupio abducere : primum quod soror est dicta ; praeterea ut suis restituam ac reddam . 
Sola sum ; habeo hic neminem neque amicum neque cognatum : quam ob rem , Phaedria , cupio aliquos parere amicos beneficio meo . 
Id amabo adiuta me , quo id fiat facilius : sine illum priores partis hosce aliquot dies apud me habere . 
Nil respondes ? 
Pessuma , egon quicquam cum istis factis tibi respondeam ? 
Eu noster , laudo : tandem perdoluit : uir es . 
Aut ego nescibam quorsum tu ires ? 
" paruola hinc est abrepta ; eduxit mater pro sua ; soror dictast ; cupio abducere , ut reddam suis nempe omnia haec nunc uerba huc redeunt denique : ego excludor , ille recipitur . 
Qua gratia ? 
Nisi si illum plus amas quam me et istam nunc times quae aduectast ne illum talem praeripiat tibi . 
Ego id timeo ? 
Quid te ergo aliud sollicitat ? 
Cedo . 
Num solus ille dona dat ? 
Num ubi meam benignitatem sensisti in te claudier ? 
Nonne ubi mi dixti cupere te ex Aethiopia ancillulam , relictis rebus omnibus quaesiui ? 
Porro eunuchum dixti uelle te , quia solae utuntur is reginae ; repperi , heri minas uiginti pro ambobus dedi . 
Tamen contemptus abs te haec habui in memoria : ob haec facta abs te spernor ? 
Quid istic , Phaedria ? 
quamquam illam cupio abducere atque hac re arbitror id fieri posse maxume , uerum tamen potius quam te inimicum habeam , faciam ut iusseris . 
Vtinam istuc uerbum ex animo ac uere diceres ! 
" potius quam te inimicum habeam " ! 
Si istuc crederem sincere dici , quiduis possem perpeti . 
Labascit uictus uno uerbo quam cito ! 
Ego non ex animo misera dico ? 
Quam ioco rem uoluisti a me tandem , quin perfeceris ? 
Ego impetrare nequeo hoc abs te , biduom saltem ut concedas solum . 
Siquidem biduom : uerum ne fiant isti uiginti dies . 
Profecto non plus biduom aut " Aut " nil moror . 
Non fiet : hoc modo sine te exorem . 
Scilicet faciundumst quod uis . 
Merito te amo , bene facis . 
Rus ibo : ibi hoc me macerabo biduom . 
Ita facere certumst : mos gerundust Thaidi . 
Tu , Parmeno , huc fac illi adducantur . 
Maxume . 
In hoc biduom , Thais , uale . 
Mi Phaedria , et tu . 
Numquid uis aliud ? 
Egone quid uelim ? 
Cum milite istoc praesens absens ut sies ; dies noctesque me ames , me desideres , me somnies , me exspectes , de me cogites , me speres , me te oblectes , mecum tota sis : meu fac sis postremo animu quando ego sum tuos . 
Me miseram , forsan hic mihi paruam habeat fidem atque ex aliarum ingeniis nunc me iudicet . 
Ego pol , quae mihi sum conscia , hoc certo scio neque me finxisse falsi quicquam neque meo cordi esse quemquam cariorem hoc Phaedria . 
Et quidquid huiu feci causa uirginis feci ; nam me eiu fratrem spero propemodum iam repperisse , adulescentem adeo nobilem ; et is hodie uenturum ad me constituit domum . 
Concedam hinc intro atque exspectabo dum uenit . 
Fac , ita ut iussi , deducantur isti . 
Faciam . 
At diligenter . 
Fiet . 
At mature . 
Fiet . 
Satine hoc mandatumst tibi ? 
Ah rogitare , quasi difficile sit ! 
Vtinam tam aliquid inuenire facile possis , Phaedria , quam hoc peribit . 
Ego quoque una pereo , quod mist carius ; ne istuc tam iniquo patiare animo . 
Minime : qui effectum dabo . 
Sed numquid aliud imperas ? 
Munu nostrum ornato uerbis , quod poteris , et istum aemulum , quod poteris , ab ea pellito . 
Memini , tam etsi nullu moneas . 
Ego rus ibo atque ibi manebo . 
Censeo . 
Sed heus tu . 
Quid uis ? 
Censen posse me obfirmare et perpeti ne redeam interea ? 
Tene ? 
Non hercle arbitror ; nam aut iam reuortere aut mox noctu te adiget horsum insomnia . 
Opu faciam , ut defetiger usque , ingratiis ut dormiam . 
Vigilabi lassus : hoc plus facies . 
Abi , nil dicis , Parmeno . 
Eiciunda hercle haec est mollities animi ; nimi me indulgeo . 
Tandem non ego illam caream , si sit opu , uel totum triduom ? 
Hui uniuorsum triduom ? 
Vidi quid agas . 
Stat sententia . 
Di boni , quid hoc morbist ? 
Adeon homines inmutarier ex amore ut non cognoscas eundem esse ! 
Hoc nemo fuit minus ineptu , mage seueru quisquam nec mage continens . 
Sed quis hic est qui huc pergit ? 
Attat hicquidem est parasitus Gnatho militis : ducit se cum una uirginem dono huic . 
Papae facie honesta ! 
Mirum ni ego me turpiter hodie hic dabo cum meo decrepito hoc eunucho . 
Haec superat ipsam Thaidem . 
Di inmortales , homini homo quid praestat ? 
Stulto intellegens quid inter est ? 
Hoc adeo ex hac re uenit in mentem mihi conueni hodie adueniens quendam mei loci hinc atque ordinis , hominem haud inpurum , itidem patria qui abligurrierat bona : uideo sentum squalidum aegrum , pannis annisque obsitum . 
" Oh quid istuc " inquam " ornatist ? 
" " Quoniam miser quod habui perdidi , em quo redactu sum . 
Omnes noti me atque amici deserunt " . 
Hic ego illum contempsi prae me : " quid homo " inquam " ignauissime ? 
Itan parasti te ut spes nulla relicua in te siet tibi ? 
Simul consilium cum re amisti ? 
Viden me ex eodem ortum loco ? 
Qui color nitor uestitu , quae habitudost corporis ! 
Omnia habeo neque quicquam habeo ; nil quom est , nil defit tamen " . 
" At ego infelix neque ridiculus esse neque plagas pati possum " . 
" Quid ? 
Tu his rebu credi fieri ? 
Tota erras uia . 
Olim isti fuit generi quondam quaestus apud saeclum prius : hoc nouomst aucupium ; ego adeo hanc primus inueni uiam . 
Est genus hominum qui esse primos se omnium rerum uolunt nec sunt : hos consector ; hisce ego non paro me ut rideant , sed eis ultro adrideo et eorum ingenia admiror simul . 
Quidquid dicunt laudo ; id rursum si negant , laudo id quoque ; negat quis : nego ; ait : aio ; postremo imperaui egomet mihi omnia adsentari . 
Is quaestu nunc est multo uberrimus " . 
Scitum hercle hominem ! 
Hic homines prorsum ex stultis insanos facit . 
Dum haec loquimur , interea loci ad macellum ubi aduenimus , concurrunt laeti mi obuiam cuppedenarii omnes , cetarii lanii coqui fartores piscatores , quibus et re salua et perdita profueram et prosum saepe : salutant , ad cenam uocant , aduentum gratulantur . 
Ille ubi miser famelicus uidet mi esse tantum honorem et tam facile uictum quaerere , ibi homo coepit me obsecrare ut sibi liceret discere id de me : sectari iussi , si potis est , tamquam philosophorum habent disciplinae ex ipsis uocabula , parasiti ita ut Gnathonici uocentur . 
Viden otium et cibu quid facit alienu ? 
Sed ego cesso ad Thaidem hanc deducere et rogare ad cenam ut ueniat ? 
Sed Parmenonem ante ostium Thaini tristem uideo , riuali seruom : salua rest . 
Nimirum hic homines frigent . 
Nebulonem hunc certumst ludere . 
Hisce hoc munere arbitrantur suam Thaidem esse . 
Plurima salute Parmenonem summum suom inpertit Gnatho . 
Quid agitur ? 
Statur . 
Video . 
Num quid nam hic quod nolis uides ? 
Te . 
Credo ; at numquid aliud ? 
Qui dum ? 
Quia tristis . 
Nil quidem . 
Ne sis ; sed quid uidetur hoc tibi mancupium ? 
Non malum hercle . 
Vro hominem . 
Vt falsus animist ! 
Quam hoc munu gratum Thaidi arbitrare esse ? 
Hoc nunc dicis eiectos hinc nos : omnium rerum , heus , uicissitudost . 
Sex ego te totos , Parmeno , hos mensis quietum reddam ne sursum deorsum cursites neue usque ad lucem uigiles . 
Ecquid beo te ? 
Men ? 
Papae . 
Sic soleo amicos . 
Laudo . 
Detineo te : fortasse tu profectus alio fueras . 
Nusquam . 
Tum tu igitur paullulum da mi operae : fac ut admittar ad illam . 
Age modo , i : nunc tibi patent fores hae quia istam ducis . 
Numquem euocari hinc uis foras ? 
Sine biduom hoc praetereat : qui mihi nunc uno digitulo fores aperis fortunatus , ne tu istas faxo calcibus saepe insultabi frustra . 
Etiamnunc tu hic stas , Parmeno ? 
Eho numnam hic relictus custos , nequis forte internuntius clam a milite ad istam curset ? 
Facete dictum : mira uero militi qui placeat ? 
Sed uideo erilem filium minorem huc aduenire . 
Miror quid ex Piraeo abierit ; nam ibi custos publice est nunc . 
Non temere est ; et properans uenit : nescioquid circumspectat . 
Occidi ! 
Neque uirgost usquam neque ego , qui illam e conspectu amisi meo . 
Vbi quaeram , ubi inuestigem , quem perconter , quam insistam uiam incertu sum . 
Vna haec spes est : ubi ubi est , diu celari non potest . 
O faciem pulchram ! 
Deleo omnis dehinc ex animo mulieres : taedet cotidianarum harum formarum . 
Ecce autem alterum ! 
Nescioquid de amore loquitur : o infortunatum senem ! 
Hic uero est qui si occeperit , ludum iocumque dices fuisse illum alterum , praeut huiu rabies quae dabit . 
Vt illum di deaeque senium perdant qui me hodie remoratus est ; meque adeo qui ei restiterim ; tum autem qui illum flocci fecerim . 
Sed eccum Parmenonem . 
Salue . 
Quid tu es tristi ? 
Quidue es alacris ? 
Vnde is ? 
Egone ? 
Nescio hercle , neque unde eam neque quorsum eam : ita prorsu sum oblitus mei . 
Qui quaeso ? 
Amo . 
Hem . 
Nunc , Parmeno , ostendes te qui uir sies . 
Scis te mihi saepe pollicitum esse " Chaerea , aliquid inueni modo quod ames : in ea re utilitatem ego faciam ut cognoscas meam " , quom in cellulam ad te patri penum omnem congerebam clanculum . 
Age , inepte . 
Hoc hercle factumst . 
Fac sis nunc promissa adpareant , si adeo digna rest ubi tu neruos intendas tuos . 
Haud simili uirgost uirginum nostrarum , quas matres student demissis umeris esse , uincto pectore , ut gracilae sient . 
Siquaest habitior paullo pugilem esse aiunt , deducunt cibum : tam etsi bonast natura , reddunt curatura iunceas : itaque ergo amantur . 
Quid tua istaec ? 
Noua figura oris . 
Papae . 
Color ueru , corpu solidum et suci plenum . 
Anni ? 
Anni ? 
Sedecim . 
Flos ipse . 
Ipsam hanc tu mihi uel ui uel clam uel precario fac tradas : mea nil refert dum potiar modo . 
Quid ? 
Virgo quoiast ? 
Nescio hercle . 
Vndest ? 
Tantundem . 
Vbi habitat ? 
Ne id quidem . 
Vbi uidisti ? 
In uia . 
Qua ratione eam amisti ? 
Id equidem adueniens mecum stomachabar modo , nec quemquam ego esse hominem arbitror quoi mage bonae felicitates omnes aduorsae sient . 
Quid hoc est sceleri ? 
Perii . 
Quid factumst ? 
Rogas ? 
Patris cognatum atque aequalem Archidemidem nostin ? 
Quidni ? 
Is , dum hanc sequor , fit mi obuiam . 
Incommode hercle . 
Immo enimuero infeliciter ; nam incommoda alia sunt dicenda , Parmeno . 
Illum liquet mihi deierare his mensibus sex septem prorsum non uidisse proxumis , nisi nunc quom minime uellem minimeque opu fuit . 
Eho nonne hoc monstri similest ? 
Quid ais ? 
Maxume . 
Continuo occurrit ad me , quam longe quidem , incuruo tremulu labiis demissis gemens : " heus heus tibi dico , Chaerea inquit . 
Restiti . 
" Scin quid ego te uolebam ? 
" Dic " . 
" Cras est mihi iudicium " . 
" Quid tum " ? 
" Vt diligenter nunties patri , aduocatu mane mi esse ut meminererit " . 
Dum haec dicit abiit hora . 
Rogo numquid uelit . 
" Recte " inquit . 
Abeo . 
Quom huc respicio ad uirginem , illa se interea commodum huc aduorterat in hinc nostram plateam . 
Mirum ni hinc dicit , modo huic quae datast dono . 
Huc quom aduenio nulla erat . 
Comites secuti scilicet sunt uirginem ? 
Verum : parasitu cum ancilla . 
Ipsast : ilicet . 
desine ; iam conclamatumst . 
Alias res agis . 
Istuc ago equidem . 
Nostin quae sit , dic mihi , aut uidistin ? 
Vidi noui scio quo abducta sit . 
Eho Parmeno mi , nostin ? 
Et scis ubi siet ? 
Huc deductast ad meretricem Thaidem : ei dono datast . 
Quis is est tam potens cum tanto munere hoc ? 
Miles Thraso , Phaedriae riuali . 
Duras fratri partis praedicas . 
Immo enim si scias quod donum huic dono contra conparet , magis id dicas . 
Quodnam quaeso hercle ? 
Eunuchum . 
Illumne obsecro inhonestum hominem , quem mercatus est heri , senem mulierem ? 
Istunc ipsum . 
Homo quatietur certe cum dono foras . 
Sed istam Thaidem non sciui nobis uicinam . 
Haud diust . 
Perii , numquamne etiam me illam uidisse ! 
Eho dum dic mihi : estne , ut fertur , forma ? 
Sane . 
At nil ad nostram hanc ? 
Alia rest . 
Obsecro hercle , Parmeno , fac ut potiar . 
Faciam sedulo ac dabo operam , adiuuabo : numquid me aliud ? 
Quo nunc is ? 
Domum , ut mancupia haec , ita uti iussit frater , ducam ad Thaidem . 
O fortunatum istum eunuchum quiquidem in hanc detur domum ! 
Quid ita ? 
Rogitas ? 
Summa forma semper conseruam domi Videbit conloquetur ; aderit una in unis aedibus , cibum non numquam capiet cum ea , interdum propter dormiet . 
Quid si nunc tute fortunatu fias ? 
Qua re , Parmeno ? 
Responde . 
Capias tu illius uestem . 
Vestem ? 
Quid tum postea ? 
Pro illo te ducam . 
Audio . 
Te esse illum dicam . 
Intellego . 
Tu illis fruare commodis quibu tu illum dicebas modo : cibum una capias , adsis tangas ludas propter dormias ; quandoquidem illarum neque te quisquam nouit neque scit qui sies . 
Praeterea forma et aetas ipsast facile ut pro eunucho probes . 
Dixti pulchre : numquam uidi meliu consilium dari . 
Age eamus intro nunciam : orna me abduc duc quantum potest . 
Quid agi ? 
Iocabar equidem . 
Garris . 
Perii , quid ego egi miser ! 
Quo trudi ? 
Perculeris iam tu me . 
Tibi equidem dico , mane . 
Eamu . 
Pergin ? 
Certumst . 
Vide ne nimium calidum hoc sit modo . 
Non est profecto : sine . 
At enim istaec in me cudetur faba . 
Ah . 
Flagitium facimus . 
An id flagitiumst si in domum meretriciam deducar et illis crucibu , quae nos nostramque adulescentiam habent despicatam et quae nos semper omnibus cruciant modis , nunc referam gratiam atque eas itidem fallam , ut ab is fallimur ? 
An potius haec patri aequomst fieri ut a me ludatur dolis ? 
Quod qui rescierint , culpent ; illud merito factum omnes putent . 
Quid istic ? 
Si certumst facere , facias ; uerum ne post conferas culpam in me . 
Non faciam . 
Iubesne ? 
Iubeam ? 
Cogo atque impero : Numquam defugiam auctoritatem . 
Sequere . 
Di uortant bene ! 
Magnas uero agere gratias Thais mihi ? 
Ingentis . 
Ain tu , laetast ? 
Non tam ipso quidem dono quam abs te datum esse : id uero serio triumphat . 
Hoc prouiso ut , ubi tempus siet , deducam . 
Sed eccum militem . 
Est istuc datum profecto ut grata mihi sint quae facio omnia . 
Aduorti hercle animum . 
Vel rex semper maxumas mihi agebat quidquid feceram : aliis non item . 
Labore alieno magno partam gloriam uerbis saepe in se transmouet qui habet salem ; quod in test . 
Habes . 
Rex te ergo in oculis Scilicet . 
Gestare . 
Vero : credere omnem exercitum , consilia . 
Mirum . 
Tum sicubi eum satietas hominum aut negoti siquando odium ceperat , requiescere ubi uolebat , quasi nostin ? 
Scio : quasi ubi illam exspueret miseriam ex animo . 
Tenes tum me conuiuam solum abducebat sibi . 
Hui regem elegantem narras . 
Immo sic homost : perpaucorum hominum . 
Immo nullorum arbitror , si tecum uiuit . 
Inuidere omnes mihi mordere clanculum : ego non flocci pendere : illi inuidere misere ; uerum unus tamen inpense , elephantis quem indicis praefecerat . 
Is ubi molestu magis est , " quaeso " inquam " Strato , eon es ferox quia habes imperium in beluas ? 
" Pulchre mehercle dictum et sapienter . 
Papae iugularas hominem . 
Quid ille ? 
Mutus ilico . 
Quidni esset ? 
Di uostram fidem , hominem perditum miserumque et illum sacrilegum ! 
Quid illud , Gnatho , quo pacto Rhodium tetigerim in conuiuio , numquam tibi dixi ? 
Numquam ; sed narra obsecro . 
( Plus miliens audiui ) . 
Vna in conuiuio erat hic , quem dico , Rhodius adulescentulus . 
Forte habui scortum : coepit ad id adludere et me inridere . 
" Quid ais " inquam homini " inpudens ? 
Lepu tute es , pulpamentum quaeris " ? 
Hahahae . 
Quid est ? 
Facete lepide laute nil supra . 
Tuomne , obsecro te , hoc dictum erat ? 
Vetu credidi . 
Audieras ? 
Saepe , et fertur in primis . 
Meumst . 
Dolet dictum inprudenti adulescenti et libero . 
At te di perdant ! 
Quid ille quaeso ? 
Perditus : risu omnes qui aderant emoriri . 
Denique metuebant omnes iam me . 
Haud iniuria . 
Sed heus tu , purgon ego me de istac Thaidi , quod eam me amare suspicatast ? 
Nil minus . 
Immo auge mage suspicionem . 
Quor ? 
Rogas ? 
Scin , si quando illa mentionem Phaedriae facit aut si laudat , te ut male urat ? 
Sentio . 
Id ut ne fiat haec res solast remedio : ubi nominabit Phaedriam , tu Pamphilam continuo ; siquando illa dicet " Phaedriam intro mittamu comissatum " , Pamphilam cantatum prouocemu ; si laudabit haec illiu formam , tu huiu contra . 
Denique Par pro pari referto quod eam mordeat . 
Siquidem me amaret , tum istuc prodesset , Gnatho . 
Quando illud quod tu das exspectat atque amat , iamdudum te amat iamdudum illi facile fit quod doleat ; metuit semper quem ipsa nunc capit fructum nequando iratu tu alio conferas . 
dixti , ac mihi istuc non in mentem uenerat . 
Ridiculum ; non enim cogitaras . 
Ceterum idem hoc tute meliu quanto inuenisses , Thraso ! 
Audire uocem uisa sum modo militis . 
Atque eccum . 
Salue , mi Thraso . 
O Thais mea , meum sauium , quid agitur ? 
Ecquid nos amas de fidicina istac ? 
Quam uenuste ! 
Quod dedit principium adueniens ! 
Plurimum merito tuo . 
Eamus ergo ad cenam . 
Quid stas ? 
em alterum : ex homine hunc natum dicas ? 
Vbi uis , non moror . 
Adibo atque adsimulabo quasi nunc exeam . 
ituran , Thais , quopiam es ? 
Ehem Parmeno : bene fecisti ; hodie itura Quo ? 
Quid , hunc non uides ? 
Video et me taedet . 
Vbi uis , dona adsunt tibi a Phaedria . 
Quid stamu ? 
Quor non imus hinc ? 
Quaeso hercle ut liceat , pace quod fiat tua , dare huic quae uolumu , conuenire et conloqui Perpulchra credo dona aut nostri similia . 
Res indicabit . 
Heus iubete istos foras exire , quos iussi , ocius . 
Procede tu huc : ex Aethiopiast usque haec . 
Hic sunt tres minae , Vix . 
Vbi tu es , Dore ? 
Accede huc . 
em eunuchum tibi , quam liberali facie , quam aetate integra ! 
Ita me di ament , honestust . 
Quid tu ais , Gnatho ? 
Numquid habes quod contemnas ? 
Quid tu autem , Thraso ? 
tacent : sati laudant . 
Fac periclum in litteris , fac in palaestra , in musicis : quae liberum scire aequomst adulescentem , sollertem dabo . 
Ego illum eunuchum , si opu siet , uel sobrius Atque haec qui misit non sibi soli postulat te uiuere et sua causa excludi ceteros , neque pugnas narrat neque cicatrices suas ostentat neque tibi obstat , quod quidam facit ; uerum ubi molestum non erit , ubi tu uoles , ubi tempu tibi erit , sat habet si tum recipitur . 
Adparet seruom hunc esse domini pauperis miserique . 
Nam hercle nemo posset , sat scio , qui haberet qui pararet alium , hunc perpeti . 
Tace tu , quem te ego esse infra infimos omnis puto homines ; nam qui huic animum adsentari induxeris , e flamma petere te cibum posse arbitror . 
Iamne imus ? 
Hos prius intro ducam et quae uolo simul imperabo : poste continuo exeo . 
Ego hinc abeo : tu istanc opperire . 
Haud conuenit una ire cum amica imperatorem in uia . 
Quid tibi ego multa dicam ? 
Domini similis es . 
Hahahae . 
Quid rides ? 
Istuc quod dixti modo ; et illud de Rhodio dictum quom in mentem uenit . 
sed Thais exit . 
Abi prae , curre , ut sint domi parata . 
Fiat . 
Diligenter , Pythias , fac cures , si Chremes hoc forte aduenerit , ut ores primum ut maneat ; si id non commodumst , Vt redeat ; si id non poterit , ad me adducito . 
Ita faciam . 
Quid ? 
Quid aliud uolui dicere ? 
Ehem curate istam diligenter uirginem : domi adsiti facite . 
Eamu . 
Vos me sequimini . 
Profecto quanto mage magisque cogito , nimirum dabit haec Thai mihi magnum malum : ita me ab ea astute uideo labefactarier , iam tum quom primum iussit me ad se accersier . 
Roget quis " quid tibi cum illa " ? 
Ne noram quidem . 
Vbi ueni , causam ut ibi manerem repperit : ait rem diuinam fecisse et rem seriam uelle agere mecum . 
Iam tum erat suspicio dolo malo haec fieri omnia . 
Ipsa accumbere mecum , mihi sese dare , sermonem quaerere . 
Vbi friget , huc euasit , quam pridem pater mihi et mater mortui essent . 
Dico , iamdiu . 
Rus Sunii ecquod habeam et quam longe a mari . 
Credo ei placere hoc : sperat se a me auellere . 
Postremo , ecqua inde parua periisset soror ; ecquis cum ea una ; quid habuisset quom perit ; ecquis eam posset noscere . 
Haec quor quaeritet ? 
Nisi si illa forte quae olim periit paruola soror , hanc se intendit esse , ut est audacia . 
Verum ea si uiuit annos natast sedecim , non maior : Thai quam ego sum maiusculast . 
Misit porro orare ut uenirem serio . 
Aut dicat quid uolt aut molesta ne siet : non hercle ueniam tertio . 
Heus heus , ecquis hic ? 
Ego sum Chremes . 
O capitulum lepidissimum ! 
Dico ego mi insidias fieri ? 
Thais maxumo te orabat opere ut cras redires . 
Rus eo . 
Fac amabo . 
Non possum , inquam . 
At tu apud nos hic mane dum redeat ipsa . 
Nil minus . 
Quor , mi Chremes ? 
Malam rem hinc ibi ? 
Si istuc ita certumst tibi , amabo ut illuc transeas ubi illast . 
Eo . 
Abi Dorias , cito hunc deduce ad militem . 
Heri aliquot adulescentuli coiimus in Piraeo in hunc diem , ut de symbolis essemu . 
Chaeream ei rei praefecimus ; dati anuli ; locu tempu constitutumst . 
Praeteriit tempu : quo in loco dictumst parati nil est ; homo ipse nusquamst neque scio quid dicam aut quid coniectem . 
Nunc mi hoc negoti ceteri dedere ut illum quaeram idque adeo uisam si domist . 
Quisnam hinc ab Thaide exit ? 
Is est an non est ? 
Ipsus est . 
Quid hoc hominist ? 
Qui hic ornatust ? 
Quid illud malist ? 
Nequeo satis mirari neque conicere ; nisi , quidquid est , procul hinc lubet priu quid sit sciscitari . 
Numquis hic est ? 
Nemost . 
Numquis hinc me sequitur ? 
Nemo homost . 
Iamne erumpere hoc licet mi gaudium ? 
Pro Iuppiter , nunc est profecto interfici quom perpeti me possum , ne hoc gaudium contaminet uita aegritudine aliqua . 
Sed neminemne curiosum interuenire nunc mihi qui me sequatur quoquo eam , rogitando obtundat enicet quid gestiam aut quid laetu sim , quo pergam , unde emergam , ubi siem uestitum hunc nanctu , quid mi quaeram , sanu sim anne insaniam ! 
Adibo atque ab eo gratiam hanc , quam uideo uelle , inibo . 
Chaerea , quid est quod sic gestis ? 
Quid sibi hic uestitu quaerit ? 
Quid est quod laetus es ? 
Quid tibi uis ? 
Satine sanus ? 
Quid me adspectas ? 
Quid taces ? 
O festu dies hominis ! 
Amice , salue : nemost hominum quem ego nunc magis cuperem uidere quam te . 
Narra istuc quaeso quid sit . 
Immo ego te obsecro hercle ut audias . 
Nostin hanc quam amat frater ? 
Noui : nempe , opinor , Thaidem . 
Istam ipsam . 
Sic commemineram . 
Quaedam hodie est ei dono data uirgo : quid ego eiu tibi nunc faciem praedicem aut laudem , Antipho , quom ipsum me noris quam elegans formarum spectator siem ? 
In hac commotu sum . 
Ain tu ? 
Primam dices , scio , si uideris . 
Quid multa uerba ? 
Amare coepi . 
Forte fortuna domi erit quidam eunuchu quem mercatu fuerat frater Thaidi , neque is deductus etiamdum ad eam . 
Submonuit me Parmeno ibi seruo quod ego arripui . 
Quid id est ? 
Tacitu citius audies : ut uestem cum illo mutem et pro illo iubeam me illoc ducier . 
Pro eunuchon ? 
Sic est . 
Quid ex ea re tandem ut caperes commodi ? 
Rogas ? 
Viderem audirem essem una quacum cupiebam , Antipho . 
Num parua causa aut praua ratiost ? 
Traditus sum mulieri . 
Illa ilico ubi me accepit , laeta uero ad se abducit domum ; commendat uirginem . 
Quoi ? 
Tibine ? 
Mihi . 
Satis tuto tamen ? 
Edicit ne uir quisquam ad eam adeat et mihi ne abscedam imperat ; in interiore parti ut maneam solu cum sola . 
Adnuo terram intuens modeste . 
Miser . 
" Ego " inquit " ad cenam hinc eo " . 
Abducit se cum ancillas : paucae quae circum illam essent manent nouiciae puellae . 
Continuo haec adornant ut lauet . 
Adhortor properent . 
Dum adparatur , uirgo in conclaui sedet suspectans tabulam quandam pictam : ibi inerat pictura haec , Iouem quo pacto Danaae misisse aiunt quondam in gremium imbrem aureum . 
Egomet quoque id spectare coepi , et quia consimilem luserat iam olim ille ludum , inpendio magis animu gaudebat mihi , deum sese in hominem conuortisse atque in alienas tegulas uenisse clanculum per inpluuium fucum factum mulieri . 
At quem deum ! 
" Qui templa caeli summa sonitu concutit " . 
Ego homuncio hoc non facerem ? 
Ego illud uero ita feci ac lubens . 
Dum haec mecum reputo , accersitur lauatum interea uirgo : iit lauit rediit ; deinde eam in lecto illae conlocarunt . 
sto exspectans siquid mi imperent . 
Venit una , " heus tu " inquit " Dore , cape hoc flabellum , uentulum huic sic facito , dum lauamur ; ubi nos lauerimu , si uoles , lauato " . 
Accipio tristis . 
Tum equidem istuc os tuom inpudens uidere nimium uellem , qui esset status , flabellulum tenere te asinum tantum . 
Vix elocutast hoc , foras simul omnes proruont se , abeunt lauatum , perstrepunt , ita ut fit domini ubi absunt interea somnu uirginem opprimit . 
Ego limis specto sic per flabellum clanculum ; simul alia circumspecto , satin explorata sint . 
Video esse . 
Pessulum ostio obdo . 
Quid tum ? 
Quid " quid tum " , fatue ? 
Fateor . 
An ego occasionem mi ostentam , tantam , tam breuem , tam optatam , tam insperatam amitterem ? 
Tum pol ego is essem uero qui simulabar . 
Sane hercle ut dici . 
Sed interim de symbolis quid actumst ? 
Paratumst . 
Frugi es : Vbi ? 
Domin ? 
Immo apud libertum Discum . 
Perlongest , sed tanto ocius properemu : muta uestem . 
Vbi mutem ? 
Perii ; nam domo exsulo nunc : metuo fratrem ne intus sit ; porro autem pater ne rure redierit iam . 
Eamus ad me , ibi proxumumst ubi mutes . 
Recte dicis . 
Eamus ; et de istac simul , quo pacto porro possim potiri , consilium uolo capere una tecum . 
Fiat . 
Ita me di ament , quantum ego illum uidi , non nil timeo misera , nequam ille hodie insanu turbam faciat aut uim Thaidi . 
Nam postquam iste aduenit Chremes adulescens , frater uirginis , militem rogat ut illum admitti iubeat : ill continuo irasci , neque negare audere ; Thai porro instare ut hominem inuitet . 
Id faciebat retinendi illius causa , quia illa quae cupiebat de sorore eius indicare ad eam rem tempu non erat . 
Inuitat tristi : mansit . 
Ibi illa cum illo sermonem ilico ; miles uero sibi putare adductum ante oculos aemulum ; uoluit facere contra huic aegre : " heus " inquit " puere Pamphilam accerse ut delectet hic nos " . 
Illa " minime gentium : in conuiuium illam ? 
" miles tendere : inde ad iurgium . 
Interea aurum sibi clam mulier demit , dat mi ut auferam . 
Hoc est signi : ubi primum poterit , se illinc subducet scio . 
Dum rus eo , coepi egomet mecum inter uias , ita ut fit ubi quid in animost molestiae , aliam rem ex alia cogitare et ea omnia in peiorem partem . 
Quid opust uerbis ? 
Dum haec puto , praeterii inprudens uillam . 
Longe iam abieram quom sensi : redeo rursum , male me uero habens . 
Vbi ad ipsum ueni deuorticulum , constiti : occepi mecum cogitare " Hem biduom hic manendumst soli sine illa ? 
Quid tum postea ? 
Nil est . 
Quid nil ? 
Si non tangendi copiast , eho ne uidendi quidem erit ? 
Si illud non licet , saltem hoc licebit . 
Certe extrema linea amare haud nil est " . 
Villam praetereo sciens . 
Sed quid hoc quod timida subito egreditur Pythias ? 
Vbi ego illum scelerosum misera atque inpium inueniam ? 
Aut ubi quaeram ? 
Hoccin tam audax facinu facere esse ausum ! 
Perii : hoc quid sit uereor . 
Quin etiam insuper scelu , postquam ludificatust uirginem , uestem omnem miserae discidit , tum ipsam capillo conscidit . 
Hem . 
Qui nunc si detur mihi , ut ego unguibus facile illi in oculos inuolem uenefico ! 
Nescioquid profecto absente nobis turbatumst domi . 
Adibo . 
Quid istuc ? 
Quid festinas ? 
Aut quem quaeri , Pythias ? 
Ehem Phaedria , egon ? 
Quem quaeram ? 
In hinc quo dignus cum donis tuis tam lepidis ? 
Quid istuc est rei ? 
Rogas me ? 
Eunuchum quem dedisti nobis quas turbas dedit ! 
Virginem quam erae dono dederat miles , uitiauit . 
Quid ais ? 
Perii . 
Temulenta es . 
Vtinam sic sint qui mihi male uolunt ! 
Au obsecro , mea Pythias , quod istuc nam monstrum fuit ? 
Insanis : qui istuc facere eunuchu potuit ? 
Ego illum nescio qui fuerit ; hoc quod fecit , res ipsa indicat . 
Virgo ipsa lacrumat neque , quom rogites , quid sit audet dicere . 
Ille autem bonu uir nusquam apparet . 
Etiam hoc misera suspicor , aliquid domo abeuntem abstulisse . 
Nequeo mirari satis quo ille abire ignauo possit longius , nisi si domum forte ad nos rediit . 
Vise amabo num sit . 
Iam faxo scies . 
Perii , obsecro ! 
Tam infandum facinu , mea tu , ne audiui quidem . 
At pol ego amatores audieram mulierum esse eos maxumos , sed nil potesse ; uerum miserae non in mentem uenerat ; nam illum aliquo conclusissem neque illi commisissem uirginem . 
Exi foras , sceleste . 
At etiam restitas , fugitiue ? 
Prodi , Male conciliate . 
Obsecro . 
Oh illud uide , os ut sibi distorsit carnufex ! 
quid huc tibi reditiost ? 
Quid uestis mutatio ? 
Quid narras ? 
Paullum si cessassem , Pythias , domi non offendissem , ita iam ornarat fugam . 
Haben hominem , amabo ? 
Quidni habeam ? 
O factum bene . 
Istuc pol uero bene . 
Vbist ? 
Rogitas ? 
Non uides ? 
Videam ? 
Obsecro quem ? 
Hunc scilicet . 
Quis hic est homo ? 
Qui ad uos deductus hodiest . 
Hunc oculis suis nostrarum numquam quisquam uidit , Phaedria . 
Non uidit ? 
An tu hunc credidisti esse , obsecro , ad nos deductum ? 
Namque alium habui neminem . 
Au ne comparandus hicquidem ad illumst : ille erat honesta facie et liberali . 
Ita uisus est dudum , quia uaria ueste exornatus fuit . 
Nunc tibi uidetur foedu , quia illam non habet . 
Tace obsecro : quasi uero paullum intersiet . 
Ad nos deductus hodiest adulescentulus , quem tu uidere uero uelles , Phaedria . 
Hic est uietu uetu ueternosus senex , colore mustelino . 
Hem quae haec est fabula ? 
Eo rediges me ut quid egerim egomet nesciam ? 
Eho tu , emin ego te ? 
Emisti . 
Iube mi denuo respondeat . 
Roga . 
Venisti hodie ad nos ? 
Negat . 
At ille alter uenit annos natu sedecim , quem se cum adduxit Parmeno . 
Agedum hoc mi expedi primum : istam quam habes unde habes uestem ? 
Taces ? 
Monstrum homini , non dicturus ? 
Venit Chaerea . 
Fraterne ? 
Ita . 
Quando ? 
Hodie . 
Quam dudum ? 
Modo . 
Quicum ? 
Cum Parmenone . 
Norasne eum prius ? 
Non . 
[ Nec quis esset umquam audieram dicier ] . 
Vnde igitur fratrem meum esse scibas ? 
Parmeno dicebat eum esse . 
Is dedit mi hanc . 
Occidi . 
Meam ipse induit : post una ambo abierunt foras . 
Iam sati credi sobriam esse me et nil mentitam tibi ? 
Iam sati certumst uirginem uitiatam esse ? 
Age nunc , belua , credis huic quod dicat ? 
Quid isti credam ? 
Res ipsa indicat . 
Concede istuc paullulum : audin ? 
Etiam paullulum : sat est . 
Dic dum hoc rursum : Chaerea tuam uestem detraxit tibi ? 
Factum . 
Et east indutu ? 
Factum . 
Et pro te huc deductust ? 
Ita . 
Iuppiter magne , o scelestum atque audacem hominem ! 
Vae mihi : etiam non credes indignis nos esse inrisas modis ? 
Mirum ni tu credas quod iste dicat . 
Quid agam nescio . 
Heus negato rursum . 
Possumne ego hodie ex te exsculpere uerum ? 
Vidistine fratrem Chaeream ? 
Non . 
Non potest sine malo fateri , uideo : sequere hac . 
Modo ait modo negat . 
Ora me . 
Obsecro te uero , Phaedria . 
I intro nunciam . 
Oiei . 
Alio pacto honeste quomodo hinc abeam nescio . 
Actumst , siquidem tu me hic etiam , nebulo , ludificabere . 
Parmenoni tam scio esse hanc techinam quam me uiuere . 
Sic est . 
Inueniam pol hodie parem ubi referam gratiam . 
Sed nunc quid faciundum censes , Dorias ? 
De istac rogas uirgine ? 
Ita , utrum taceam an praedicemne ? 
Tu pol , si sapis , quod scis nescis neque de eunucho neque de uitio uirginis . 
Hac re et te omni turba euolues et illi gratum feceris . 
Id modo dic , abisse Dorum . 
Ita faciam . 
Sed uideon Chremen ? 
Thai iam aderit . 
Quid ita ? 
Quia , quom inde abeo , iam tum occeperat turba inter eos . 
Tu aufer aurum hoc . 
Ego scibo ex hoc quid siet . 
Attat data hercle uerba mihi sunt : uicit uinum quod bibi . 
At dum accubabam quam uidebar mi esse pulchre sobrius ! 
Postquam surrexi neque pes neque mens sati suom officium facit . 
Chreme . 
Quis est ? 
Ehem Pythias : uah quanto nunc formonsior uidere mihi quam dudum ! 
Certe tuquidem pol multo hilarior . 
Verbum hercle hoc uerum erit " sine Cerere et Libero friget Venus " . 
Sed Thai multo ante uenit ? 
Anne abiit iam a milite ? 
Iamdudum , aetatem . 
Lites factae sunt inter eos maxumae . 
Nil dixit tu ut sequerere sese ? 
Nil , nisi abiens mi innuit . 
Eho nonne id sat erat ? 
At nescibam id dicere illam , nisi quia correxit miles , quod intellexi minu ; nam me extrusit foras sed eccam ipsam : miror ubi ego huic anteuorterim . 
Credo equidem illum iam adfuturum esse , ut illam eripiat : sine ueniat . 
Atqui si illam digito attigerit uno , oculi ilico ecfodientur . 
Vsque adeo ego illius ferre possum ineptiam et magnifica uerba , uerba dum sint ; uerum enim si ad rem conferentur , uapulabit . 
Thais , ego iamdudum hic adsum . 
O mi Chreme , te ipsum exspectabam . 
Scin tu turbam hanc propter te esse factam ? 
Et adeo ad te attinere hanc omnem rem ? 
Ad me ? 
Qui ? 
Quasi istuc Quia , dum tibi sororem studeo reddere ac restituere , haec atque huiusmodi sum multa passa . 
Vbi east ? 
Domi apud me . 
Hem . 
Quid est ? 
Educta ita uti teque illaque dignumst . 
Quid ais ? 
Id quod res est . 
Hanc tibi dono do neque repeto pro illa quicquam abs te preti . 
Et habetur et referetur , Thais , ita uti merita es gratia . 
At enim caue ne priu quam hanc a me accipias amittas , Chreme ; nam haec east quam miles a me ui nunc ereptum uenit . 
Abi tu , cistellam , Pythias , domo ecfer cum monumentis . 
Viden tu illum , Thais , Vbi sitast ? 
In risco : odiosa cessas . 
Militem se cum ad te quantas copias adducere ? 
Attat Num formidulosus obsecro es , mi homo ? 
Apage sis : egon formidulosu ? 
Nemost hominum qui uiuat minus . 
Atqui ita opust . 
Ah metuo qualem tu me esse hominem existumes . 
Immo hoc cogitato : quicum res tibist peregrinus est , minu potens quam tu , minu notu , minus amicorum hic habens . 
Scio istuc . 
Sed tu quod cauere possis stultum admittere est . 
Malo ego nos prospicere quam hunc ulcisci accepta iniuria . 
Tu abi atque obsera ostium intu , dum ego hinc transcurro ad forum : uolo ego adesse hic aduocatos nobis in turba hac . 
Mane . 
Meliust . 
Mane . 
Omitte : iam adero . 
Nil opus est istis , Chreme . 
Hoc modo dic , sororem illam tuam esse et te paruam uirginem amisisse , nunc cognosse . 
Signa ostende . 
Adsunt . 
Cape . 
Si uim faciet , in ius ducito hominem : intellextin ? 
Probe . 
Fac animo haec praesenti dicas . 
Faciam . 
Attolle pallium . 
Perii , huic ipsist opu patrono , quem defensorem paro . 
Hancin ego ut contumeliam tam insignem in me accipiam , Gnatho ? 
mori me satiust . 
Simalio , Donax , Syrisce , sequimini . 
Primum aedis expugnabo . 
Recte . 
Virginem eripiam . 
Probe . 
Male mulcabo ipsam . 
Pulchre . 
In medium huc agmen cum uecti , Donax ; tu , Simalio , in sinistrum cornum ; tu , Syrisce , in dexterum . 
cedo alios : ubi centuriost Sanga et manipulus furum ? 
Eccum adest . 
Quid ignaue ? 
peniculon pugnare , qui istum huc portes , cogitas ? 
Egon ? 
Imperatoris uirtutem noueram et uim militum ; sine sanguine hoc non posse fieri : qui abstergerem uolnera ? 
Vbi alii ? 
Qui malum " alii " ? 
Solu Sannio seruat domi . 
Tu hosce instrue ; ego hic ero post principia : inde omnibus signum dabo . 
Illuc est sapere : ut hosce instruxit , ipsu sibi cauit loco . 
Idem hoc iam Pyrru factitauit . 
Viden tu Thais , quam hic rem agit ? 
Nimirum consilium illud rectumst de occludendis aedibus . 
Sane quod tibi nunc uir uideatur esse hic , nebulo magnus est : ne metuas . 
Quid uidetur ? 
Fundam tibi nunc nimi uellem dari , ut tu illos procul hinc ex occulto caederes : facerent fugam . 
Sed eccam Thaidem ipsam uideo . 
Quam mox inruimus ? 
Mane : omnia prius experiri quam armis sapientem decet . 
Qui scis an quae iubeam sine ui faciat ? 
Di uostram fidem , quantist sapere ! 
Numquam accedo quin abs te abeam doctior . 
Thai , primum hoc mihi responde : quom tibi do istam uirginem , dixtin hos dies mihi soli dare te ? 
Quid tum postea ? 
Rogitas ? 
Quae mi ante oculos coram amatorem adduxti tuom Quid cum illoc agas ? 
Et cum eo clam te subduxti mihi ? 
Lubuit . 
Pamphilam ergo huc redde , nisi ui mauis eripi . 
Tibi illam reddat aut tu eam tangas , omnium ? 
Ah quid agis ? 
Tace . 
Quid tu tibi uis ? 
Ego non tangam meam ? 
Tuam autem , furcifer ? 
Caue sis : nescis quoi maledicas nunc uiro . 
Non tu hinc abis ? 
Scin tu ut tibi res se habeat ? 
Si quicquam hodie hic turbae coeperis , faciam ut huius loci dieique meique semper memineris . 
Miseret tui me qui hunc tantum hominem facias inimicum tibi . 
Diminuam ego caput tuum hodie , nisi abis . 
Ain uero , canis ? 
Sicin agis ? 
Quis tu homo es ? 
Quid tibi uis ? 
Quid cum illa rei tibist ? 
Scibi : principio eam esse dico liberam . 
Hem Ciuem Atticam . 
Hui Meam sororem . 
Os durum . 
Miles , nunc adeo edico tibi ne uim facias ullam in illam . 
Thais , ego eo ad Sophronam nutricem , ut eam adducam et signa ostendam haec . 
Tun me prohibeas meam ne tangam ? 
Prohibebo inquam . 
Audin tu ? 
Hic furti se adligat : sat hoc tibist . 
Idem hoc tu , Thai ? 
Quaere qui respondeat . 
Quid nunc agimu ? 
Quin redeamu : iam haec tibi aderit supplicans ultro . 
Credin ? 
Immo certe : noui ingenium mulierum : nolunt ubi uelis , ubi nolis cupiunt ultro . 
putas . 
Iam dimitto exercitum ? 
Vbi uis . 
Sanga , ita ut fortis decet milites , domi focique fac uicissim ut memineris . 
Iamdudum animus est in patinis . 
Frugi es . 
Vos me hac sequimini . 
Pergin , scelesta , mecum perplexe loqui ? 
" scio nescio abiit audiui , ego non adfui " . 
Non tu istuc mihi dictura aperte es quidquid est ? 
Virgo conscissa ueste lacrumans opticet ; eunuchus abiit : quam ob rem ? 
Quid factumst ? 
Taces ? 
Quid tibi ego dicam misera ? 
Illum eunuchum negant fuisse . 
Quis fuit igitur ? 
Iste Chaerea . 
Qui Chaerea ? 
Iste ephebu frater Phaedriae . 
Quid ais , uenefica ? 
Atqui certe comperi . 
Quid is obsecro ad nos ? 
Quam ob rem adductust ? 
Nescio ; nisi amasse credo Pamphilam . 
Hem misera occidi , infelix , siquidem tu istaec uera praedicas . 
Num id lacrumat uirgo ? 
Id opinor . 
Quid ais , sacrilega ? 
Istucine interminata sum hinc abiens tibi ? 
Quid facerem ? 
Ita ut tu iusti , soli creditast . 
Scelesta , ouem lupo commisisti . 
Dispudet sic mihi data esse uerba . 
Quid illuc hominis est ? 
Era mea , tace tace obsecro , saluae sumus : habemus hominem ipsum . 
Vbi is est ? 
em ad sinisteram . 
Vidin ? 
Video . 
Conprendi iube , quantum potest . 
Quid illo faciemu , stulta ? 
Quid facias , rogas uide amabo , si non , quom aspicias , os inpudens uidetur ! 
Non est ? 
Tum quae eius confidentiast ! 
Apud Antiphonem uterque , mater et pater , quasi dedita opera domi erant , ut nullo modo intro ire possem quin uiderent me . 
Interim dum ante ostium sto , notu mihi quidam obuiam uenit . 
Vbi uidi , ego me in pedes quantum queo in angiportum quoddam desertum , inde item in aliud , inde in aliud : ita miserrimus fui fugitando nequi me cognosceret . 
Sed estne haec Thai quam uideo ? 
Ipsast . 
Haereo quid faciam . 
Quid mea autem ? 
Quid faciet mihi ? 
Adeamu , bone uir Dore , salue : dic mihi , aufugistin ? 
Era , factum . 
Satine id tibi placet ? 
Non . 
Credin te inpune habiturum ? 
Vnam hanc noxiam amitte : si aliam admisero umquam , occidito . 
Num meam saeuitiam ueritus es ? 
Non . 
Quid igitur ? 
Hanc metui ne me criminaretur tibi . 
Quid feceras ? 
Paullum quiddam . 
Eho " paullum " , inpudens ? 
An paullum hoc esse tibi uidetur , uirginem uitiare ciuem ? 
Conseruam esse credidi . 
Conseruam ! 
Vix me contineo quin inuolem in capillum , monstrum : etiam ultro derisum aduenit . 
Abin hinc , insana ? 
Quid ita ? 
Vero debeam , credo , isti quicquam furcifero si id fecerim ; praesertim quom se seruom fateatur tuom . 
Missa haec faciamu . 
Non te dignum , Chaerea , fecisti ; nam si ego digna hac contumelia sum maxume , at tu indignu qui faceres tamen . 
Neque edepol quid nunc consili capiam scio de uirgine istac : ita conturbasti mihi rationes omnis , ut eam non possim suis ita ut aequom fuerat atque ut studui tradere , ut solidum parerem hoc mi beneficium , Chaerea . 
At nunc dehinc spero aeternam inter nos gratiam fore , Thai . 
Saepe ex huiusmodi re quapiam et malo principio magna familiaritas conflatast . 
Quid si hoc quispiam uoluit deus ? 
Equidem pol in eam partem accipioque et uolo . 
Immo ita quaeso . 
Vnum hoc scito , contumeliae me non fecisse causa , sed amoris . 
Scio , et pol propterea mage nunc ignosco tibi . 
Non adeo inhumano ingenio sum , Chaerea , neque ita inperita ut quid amor ualeat nesciam . 
Te quoque iam , Thais , ita me di bene ament , amo . 
Tum pol tibi ab istoc , era , cauendum intellego . 
Non ausim . 
Nil tibi quicquam credo . 
Desinas . 
Nunc ego te in hac re mi oro ut adiutrix sies , ego me tuae commendo et committo fide , te mihi patronam capio , Thai , te obsecro . 
Emoriar si non hanc uxorem duxero . 
Tamen si pater ? 
Quid ? 
Ah uolet , certo scio , ciuis modo haec sit . 
Paullulum opperirier si uis , iam frater ipse hic aderit uirginis nutricem accersitum iit quae illam aluit paruolam in cognoscendo tute ipse aderi , Chaerea . 
Ego uero maneo . 
Vin interea , dum uenit , domi opperiamur potiu quam hic ante ostium ? 
Immo percupio . 
Quam tu rem actura obsecro es ? 
Nam quid ita ? 
Rogitas ? 
Hunc tu in aedis cogitas recipere posthac ? 
Quor non ? 
Crede hoc meae fide , dabit hic pugnam aliquam denuo . 
Au tace obsecro . 
Parum perspexisse eius uidere audaciam . 
Non faciam , Pythias . 
Non credo , Chaerea , nisi si commissum non erit . 
Quin , Pythias , tu me seruato . 
Neque pol seruandum tibi quicquam dare ausim neque te seruare : apage te . 
Adest optume ipse frater . 
Perii hercle : obsecro abeamus intro , Thais : nolo me in uia cum hac ueste uideat . 
Quam ob rem tandem ? 
An quia pudet ? 
Id ipsum . 
Id ipsum ? 
Virgo uero ! 
I prae , sequor . 
Tu istic mane ut Chremem intro ducas , Pythias . 
Quid , quid uenire in mentem nunc possit mihi , quidnam qui referam sacrilego illi gratiam qui hunc supposiuit nobis ? 
moue uero ocius te nutrix . 
Moueo . 
Video , sed nil promoues . 
Iamne ostendisti signa nutrici ? 
Omnia . 
Amabo , quid ait ? 
Cognoscitne ? 
Ac memoriter . 
Probe edepol narras ; nam illi faueo uirgini . 
Ite intro : iamdudum era uos exspectat domi . 
Virum bonum eccum Parmenonem incedere uideo : uide ut otiosus it ! 
Si dis placet , spero me habere qui hunc meo excruciem modo . 
Ibo intro de cognitione ut certum sciam : post exibo atque hunc perterrebo sacrilegum . 
Reuiso quidnam Chaerea hic rerum gerat . 
Quod si astu rem tractauit , di uostram fidem , quantam et quam ueram laudem capiet Parmeno ! 
Nam ut mittam quod ei amorem difficillimum et carissimum , a meretrice auara uirginem quam amabat , eam confeci sine molestia sine sumptu et sine dispendio : tum hoc alterum , id uerost quod ego mi puto palmarium , me repperisse quo modo adulescentulus meretricum ingenia et mores posset noscere mature , ut quom cognorit perpetuo oderit . 
Quae dum foris sunt nil uidetur mundius , nec mage compositum quicquam nec magis elegans quae cum amatore quom cenant ligurriunt . 
Harum uidere inluuiem sordes inopiam , quam inhonestae solae sint domi atque auidae cibi , quo pacto ex iure hesterno panem atrum uorent , nosse omnia haec salus est adulescentulis . 
Ego pol te pro istis dictis et factis , scelus , ulciscar , ut ne inpune in nos inluseris . 
pro deum fidem , facinu foedum ! 
O infelicem adulescentulum ! 
O scelestum Parmenonem , qui istum huc adduxit ! 
Quid est ? 
Miseret me : itaque ut ne uiderem , misera huc ecfugi foras . 
Quae futura exempla dicunt in illum indigna ! 
O Iuppiter , quae illaec turbast ? 
Numnam ego perii ? 
Adibo . 
Quid istuc , Pythias ? 
Quid ais ? 
In quam exempla fient ? 
Rogitas , audacissime ? 
Perdidisti istum quem adduxti pro eunucho adulescentulum , dum studes dare uerba nobis . 
Quid ita ? 
Aut quid factumst ? 
Cedo . 
Dicam : uirginem istam , Thaidi hodie quae dono datast , scis eam hinc ciuem esse ? 
Et fratrem eius adprime nobilem ? 
Nescio . 
Atqui sic inuentast : eam istic uitiauit miser . 
Ille ubi id resciuit factum frater uiolentissimus Quidnam fecit ? 
Conligauit primum eum miseris modis . 
Hem conligauit ? 
Atque quidem orante ut ne id faceret Thaide . 
Quid ais ? 
Nunc minatur porro sese id quod moechis solet : quod ego numquam uidi fieri neque uelim . 
Qui audacia tantum facinus audet ? 
Quid ita " tantum " ? 
An non tibi hoc maxumumst ? 
Quis homo pro moecho umquam uidit in domo meretricia prendi quemquam ? 
Nescio . 
At ne hoc nesciatis , Pythias : dico edico uobis nostrum esse illum erilem filium . 
Hem obsecro , an is est ? 
Nequam in illum Thai uim fieri sinat ! 
Atque adeo autem quor non egomet intro eo ? 
Vide , Parmeno , Quid agas , ne neque illi prosis et tu pereas ; nam hoc putant Quidquid factumst ex te esse ortum . 
Quid igitur faciam miser ? 
Quidue incipiam ? 
Ecce autem uideo rure redeuntem senem . 
Dicam huic an non ? 
Ei dicam hercle ; etsi mihi magnum malum scio paratum ; sed necessest huic ut subueniat . 
Sapis . 
Ego abeo intro : tu isti narra omne ordine ut factum siet . 
Ex meo propinquo rure hoc capio commodi : neque agri neque urbis odium me umquam percipit . 
Vbi satias coepit fieri commuto locum . 
Sed estne ille noster Parmeno ? 
Et certe ipsus est . 
Quem praestolare , Parmeno , hic ante ostium ? 
Quis homost ? 
Ehem saluom te aduenire , ere , gaudeo . 
Quem praestolare ? 
Perii : lingua haeret metu . 
Hem quid est ? 
Quid trepidas ? 
Satine salue ? 
Dic mihi . 
Ere , primum te arbitrari quod res est uelim : quidquid huiu factumst , culpa non factumst mea . 
Quid ? 
Recte sane interrogasti : oportuit rem praenarrasse me . 
Emit quendam Phaedria eunuchum quem dono huic daret . 
Quoi ? 
Thaidi . 
Emit ? 
Perii hercle . 
Quanti ? 
Viginti minis . 
Actumst . 
Tam quandam fidicinam amat hic Chaerea . 
Hem quid ? 
Amat ? 
An scit ill iam quid meretrix siet ? 
An in astu uenit ? 
Aliud ex alio malum ! 
Ere , ne me spectes : mi inpulsore haec non facit . 
Omitte de te dicere . 
Ego te , furcifer , si uiuo ! 
Sed istuc quidquid est primum expedi . 
Is pro illo eunucho ad Thaidem hanc deductus est . 
Pro eunuchon ? 
Sic est . 
Hunc pro moecho postea conprendere intus et constrinxere . 
Occidi . 
Audaciam meretricum specta . 
Numquid est aliud mali damniue quod non dixeris relicuom ? 
Tantumst . 
Cesso huc intro rumpere ? 
Non dubiumst quin mi magnum ex hac re sit malum ; nisi , quia necessu fuit hoc facere , id gaudeo propter me hisce aliquid esse euenturum mali . 
Nam iamdiu aliquam causam quaerebat senex quam ob rem insigne aliquid faceret is : nunc repperit . 
Numquam edepol quicquam iamdiu quod mage uellem euenire mi euenit quam quod modo senex intro ad nos uenit errans . 
Mihi solae ridiculo fuit quae quid timeret scibam . 
Quid hoc autemst ? 
Nunc id prodeo ut conueniam Parmenonem . 
Sed ubi obsecro est ? 
Me quaerit haec . 
Atque eccum uideo : adibo . 
Quid est , inepta ? 
Quid tibi uis ? 
Quid rides ? 
Pergin ? 
Perii : defessa iam sum misera te ridendo . 
Quid ita ? 
Rogitas ? 
Numquam pol hominem stultiorem uidi nec uidebo . 
Ah non possum sati narrare quos ludos praebueris intus [ de sene quem fecisti ingredi pulsantem uti senes solent ] . 
At etiam primo callidum et disertum credidi hominem . 
Quid ? 
Ilicone credere ea quae dixi oportuit te ? 
An paenitebat flagiti , te auctore quod fecisset adulescens , ni miserum insuper etiam patri indicares ? 
Nam quid illi credis animi tum fuisse , ubi uestem uidit illam esse eum indutum pater ? 
Quid est ? 
Iam scis te perisse ? 
Ehem quid dixti , pessuma ? 
An mentita es ? 
Etiam rides ? 
Itan lepidum tibi uisumst , scelus , nos inridere ? 
Nimium . 
Siquidem istuc inpune habueris ! 
Verum ? 
Reddam hercle . 
Credo : sed in diem istuc , Parmeno , est fortasse quod minare . 
Tu iam pendebi qui stultum adulescentulum nobilitas flagitiis et eundem indicas : uterque in te exempla edent . 
Nullus sum . 
Hic pro illo munere tibi honos est habitus : abeo . 
Egomet meo indicio miser quasi sorex hodie perii . 
Quid nunc ? 
Qua spe aut quo consilio huc imu ? 
Quid coeptas , Thraso ? 
Egone ? 
Vt Thaidi me dedam et faciam quod iubeat . 
Quid est ? 
Qui minu quam Hercules seruiuit Omphalae ? 
Exemplum placet . 
( Vtinam tibi conmitigari uideam sandalio caput ! 
) Sed fores crepuerunt ab ea . 
Perii : quid hoc autemst mali ? 
Hunc ego numquam uideram etiam : quidnam hic properans prosilit ? 
O populares , ecqui me hodie uiuit fortunatior ? 
Nemo hercle quisquam ; nam in me plane di potestatem suam omnem ostendere quoi tam subito tot congruerint commoda . 
Quid hic laetus est ? 
O Parmeno mi , o mearum uoluptatum omnium inuentor inceptor perfector , scis me in quibu sim gaudiis ? 
Scis Pamphilam meam inuentam ciuem ? 
Audiui . 
Scis sponsam mihi ? 
, ita me di ament , factum . 
Audin tu , hic quid ait ? 
Tum autem Phaedriae meo fratri gaudeo esse amorem omnem in tranquillo : unast domus ; Thais patri se commendauit , in clientelam et fidem nobis dedit se . 
Fratris igitur Thai totast ? 
Scilicet . 
Iam hoc aliud est quod gaudeamu : miles pelletur foras . 
Tu frater ubi ubi est fac quam primum haec audiat . 
Visam domum . 
Numquid , Gnatho , tu dubitas quin ego nunc perpetuo perierim ? 
Sine dubio opinor . 
Quid commemorem primum aut laudem maxume ? 
Is illumne qui mihi dedit consilium ut facerem , an me qui id ausu sim incipere , an fortunam conlaudem quae gubernatrix fuit , quae tot res tantas tam opportune in unum conclusit diem , an mei patris festiuitatem et facilitatem ? 
O Iuppiter , serua obsecro haec bona nobis ! 
Di uostram fidem , incredibilia Parmeno modo quae narrauit . 
Sed ubist frater ? 
Praesto adest . 
Gaudeo . 
Sati credo . 
Nil est Thaide hac , frater , tua digniu quod ametur : ita nostrae omnist fautrix familiae . 
Hui mihi illam laudas ? 
Perii , quanto minu spei est tanto magis amo . 
Obsecro , Gnatho , in te spes est . 
Quid uis faciam ? 
Perfice hoc precibu pretio ut haeream in parte aliqua tandem apud Thaidem . 
Difficilest . 
Siquid conlubitum , noui te . 
Hoc si feceris , quoduis donum praemium a me optato : id optatum auferes . 
Itane ? 
Sic erit . 
Si efficio hoc , postulo ut mihi tua domus te praesente absente pateat , inuocato ut sit locus semper . 
Do fidem futurum . 
Adcingar . 
Quem ego hic audio ? 
O Thraso . 
Saluete . 
Tu fortasse quae facta hic sient nescis . 
Scio . 
Quor te ergo in his ego conspicor regionibus ? 
Vobis fretu . 
Scin quam fretu ? 
Miles , edico tibi , si te in platea offendero hac post umquam , quod dicas mihi " alium quaerebam , iter hac habui " : periisti . 
Heia haud sic decet . 
Dictumst . 
Non cognosco uostrum tam superbum Sic ago . 
Prius audite paucis : quod quom dixero , si placuerit , facitote . 
Audiamu . 
Tu concede paullum istuc , Thraso . 
Principio ego uos ambos credere hoc mihi uehementer uelim , me huiu quidquid facio id facere maxume causa mea ; uerum si idem uobis prodest , uos non facere inscitiast . 
Quid id est ? 
Militem riualem ego recipiundum censeo . 
Hem recipiundum ? 
Cogita modo : tu hercle cum illa , Phaedria , ut lubenter uiuis ( etenim bene lubenter uictitas ) , quod des paullumst et necessest multum accipere Thaidem . 
Vt tuo amori suppeditare possit sine sumptu tuo ad omnia haec , magis opportunu nec magis ex usu tuo nemost . 
Principio et habet quod det et dat nemo largius . 
Fatuos est , insulsu tardu , stertit noctes et dies : neque istum metuas ne amet mulier : facile pellas ubi uelis . 
Quid agimus ? 
Praeterea hoc etiam , quod ego uel primum puto , accipit homo nemo meliu prorsu neque prolixius . 
Mirum ni illoc homine quoquo pacto opust . 
Idem ego arbitror . 
Recte facitis . 
Vnum etiam hoc uos oro , ut me in uostrum gregem is recipiat : sati diu hoc iam saxum uorso . 
Recipimus . 
Ac lubenter . 
At ego pro istoc , Phaedria et tu Chaerea , hunc comedendum uobis propino et deridendum . 
Placet . 
Dignus est . 
Thraso , ubi uis accede . 
Obsecro te , quid agimus ? 
Quid ? 
Isti te ignorabant : postquam is mores ostendi tuos et conlaudaui secundum facta et uirtutes tuas , impetraui . 
fecisti : gratiam habeo maxumam . 
numquam etiam fui usquam quin me omnes amarent plurimum Dixin ego in hoc esse uobis Atticam elegantiam ? 
Nil praeter promissum est . 
Ite hac . 
Vos ualete et plaudite ! 
