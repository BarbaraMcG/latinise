DE ANNO ET EJUS PARTIBUS A nnus menses habet duodecim , hebdomadas duas et quinquaginta , et diem unum : dies vero trecentos sexaginta quinque , et fere sex horas ; tanto enim temporis intervallo sol zodiacum perlustrat . 
Quater autem sex horae singulis quaternis annis diem constituunt ; hinc annus ille intercalaris , bissextus , vel bissextilis dicitur . 
De anni correctione , ejusque necessitate , ac Kalendario Gregoriano Q uod dictum est , annum continere trecentos et sexaginta quinque dies , et fere sex horas , intellegendum est sex horas non esse integras , cum ad earum complementum aliqua minuta deficiant . 
Ex quorum minutorum neglectu progressum est , ac si annus ultra dies contineret integras sex horas : et factum est , ut minuta , quae ultra debitam quantitatem annis singulis tribuebantur , tractu temporis ita excreverint , ut invicem juncta constituerint dies decem ; qui causam dederunt ut aequinoctium vernum sedem suam mutaverit . 
Cui malo occurens Gregorius XIII , non solum aequinoctium vernum restituit in pristinam sedem , a qua jam a Concilio Nicaeno , decem circiter diebus in anno correctionis praecedendo recesserat , quod a Concilio ad xii Kalendas aprilis fuerat constitutum , et xiv lunam paschalem suo in loco reposuit ; sed viam quoque tradidit et rationem , qua caveretur ut in posterum et aequinoctium vernum , et xiv luna paschalis a propriis sedibus nunquam removentur . 
Ut enim aequinoctium vernum ad xii Kalendas aprilis restitueretur , statuit ut dicti decem dies in mense octobris ipsius anni eximerentur ; ut post quartam diem octobris sancto Francisco sacram , sequens dies non esset quinta , sed decima quinta octobris . 
Et ita error , qui in praeteritum tot annorum circulis irrepserat , in momento temporis fuit correctus . 
Ut autem in posterum idem error vitaretur , ne a xii Kalendas aprilis aequinoctium vernum recederet , statuit idem Gregorius , bissextum quarto quoque anno ( ut mos est ) continuari debere , praeterquam in centesimis annis : qui quamvis bissextiles antea semper fuerint , qualem etiam esse voluit annum anno correctionis proximum , post eum tamen , qui deinceps consequentur , centesimi non omnes bissextiles essent , sed in quadringentis quibusque annis primi quique tres centesimi sine bissexto transigerentur ; quartus vero quisque centesimus esset bissextilis , ita ut anni , , bissextiles non sint , anno vero more consueto dies bissextus intercaletur , februario dies continente ; idemque ordo intermittendi intercalandique bissextum diem in quadrigentis quibusque annis perpetuo conservaretur . 
Quatuor Tempora Q uatuor Tempora celbrantur quarta et sexta feria ac sabbato post tertiam dominicam Adventus , post primam dominicam Quadragesimae , post dominicam Pentecostes , post dominicam tertiam septembris . 
De Nuptiarum celebratione M atrimonium quolibet anni tempore contrahi potest . 
- Solemnis tantum Nuptiarum benedictio vetatur a dominica I Adventus usque ad diem Nativitatis Domini inclusive , et a feria IV cinerum usque ad dominicam Paschatis inclusive . 
- Ordinarii tamen locorum possunt , salvis legibus liturgicis , etiam praedictis temporibus , eam permittere ex justa causa , monitis sponsis , ut a nimia pompa abstineant . 
De Cyclo decennovennali aurei numeri C yclus decennovennalis aurei numeri est revolutio numeri annorum ab usque ad , qua revolutione peracta , iterum ad unitatem reditur . 
Verbi gratia : anno numerus cycli decennovennalis , qui dicitur aureus , est : anno sequenti est ; et ita deinceps in sequentibus annis , uno semper amplius , usque ad , qui aureus numerus cadet in annum , post quem iterum ad unitatem redeundum est , ita ut anno aureus numerus sit rursus , et anno sit , etc . 
Igitur ut aureus numerus quolibet anno proposito inveniatur , composita est sequens tabella aureorum numerorum , cujus usus incipit ab anno correctionis inclusive , duratque in perpetuum . 
Ex ea enim aureus numerus cujuslibet anni post annum reperietur hoc modo . 
Anno tribuatur primus numerus tabellae , qui est , secundus autem qui est , sequenti anno , et ita deinceps in infinitum , donec ad annum , cujus aureum numerum quaeris , perveniatur , redeundo ad principium tabellae , quotiescumque eam percurreris . 
Nam numerus in quem annus propositus cadit , dabit aureum numerum quaesitum . 
De Epactis et Noviluniis E pacta nihil aliud est quam numerus dierum quibus annus solaris communis dierum annum communem lunarem dierum superat : ita ut epacta primi anni sit , cum hoc numero annus solaris communis lunarem annum communem excedat ; atque adeo sequenti anno novilunia contingant diebus prius quam anno primo . 
Ex quo fit epactam secundi anni esse , cum eo anno rursum annus solaris lunarem annum superet diebus , qui additi ad dies primi anni efficiunt : ac proinde , finito hoc anno , novilunia contingere diebus prius , quam primo anno : epactam autem tertii anni esse , quia si rursus dies ad adiciantur , efficietur numerus ; a quo si reiciantur dies , qui unam lunationem embolismalem constituunt , relinquentur , atque ita deinceps . 
Progrediuntur enim epactae omnes per continuum augmentum dierum , abjectis tamen , quando reici possunt . 
Solum quando perventum erit ad ultimam epactam aureo numero respondentem , quae est , adduntur , ut abjectis , ex composito numero , habeatur rursus epacta , ut in principio . 
Quod ideo fit , ut ultima lunatio embolismica , currente aureo numero , sit tantum dierum . 
Si enim dies contineret , ut aliae sex lunationes embolimicae , non redirent novilunia post annos solares ad eosdem dies , sed versus calcem mensium prolaberentur , contingerentque uno die tardius quam ante annos . 
De qua re plura invenies in libro novae rationis restituendi Kalendarii romani . 
Sunt autem novemdecim epactae , quot et aurei numeri , respondebantque ipsis aureis numeris ante Kalendarii correctionem eo modo , quo in hac tabella dispositae sunt . 
Tabella epactarum respondentium aureis numerisante Kalendarii correctionem Aur . 
num . 
Epactae xi xxii iii xiv xxv vi xvii xxviii ix xx i xii xxiii iv xv xxvi vii xviii xxix Quia vero cyclus decennovennalis aurei numeri imperfectus est , cum novilunia post annos solares non praecise ad eadem loca redeant , ut dictum est , imperfectus etiam erit hic cyclus epactarum . 
Quam ob rem ita emendatus est , ut in posterum loco aurei numeri , et dictarum epactarum , utamur numeris epactalibus ab usque ad ordine progredientibus , quamvis ultima epacta , sive quae ordine est trigesima notata numero non sit , sed signo hoc , propterea quod nulla epacta esse possit Variis autem temporibus ex his epactis respondent decem et novem aureis numeris variae decem et novem epactae , prout solaris anni ac lunaris aequatio exposcit ; quae quidem decem et novem epactae progrediuntur , ut olim per eundem numerum , addunturque semper illi epactae , quae respondet aureo numero , ut habeatur sequens epacta respondens aureo numero , ob rationem paulo ante dictam . 
Id quod sequens tabella perspicuum faciet , quae continet aureos numeros , et epactas inter se respondentes ab anno correctionis , post detractionem decem dierum , usque ad annum exclusive . 
Quamvis autem vulgares epactae mutentur in martio , re ipsa tamen in principio anni mutandae sunt , una cum aureo numero , in cujus locum hae nostrae epactae succedunt . 
Tabella epactarum respondentium aureis numerisab idibus octobris anni correctionis ( detractis prius decem diebus ) inclusive , usque ad annum exclusive . 
Aur . 
num . 
Epactae xxvi vii xviii xxix x xxi ii xiii xxiv v xvi xxvii viii xix i xii xxiii iv xv Itaque si epacta quocumque anno proposito invenienda sit , quaerendus est aureus numerus illius anni in superiori ordine illius tabellae , quae illi tempori , in quo propositus annus continetur , congruit . 
Mox enim sub aureo numero in inferiori ordine tabellae reperietur epacta anni propositi , vel certe hoc signum . 
Ubi ergo illa epacta vel signum in Kalendario inventum fuerit , eo die novilunium fiet . 
Invenietur autem aureus numerus vel ex antecedenti canone , vel ex tabella epactarum proposito tempori congruente , tribuendo primum aureum numerum illius tabellae illi anno , a quo usus tabellae incipit , et secundum aureum numerum sequenti anno , etc . 
Eodem modo reperietur epacta sine aureo numero , si prima epacta tabellae tribuatur illi anno , a quo ejus usus incipit , et secunda epacta sequenti anno , etc . 
Exemplum : Anno correctionis aureus numerus est , nempe primus primae tabellae , cujus usus incipit ab idibus octobris dicti anni , detractis prius decem diebus . 
Erit ergo tunc epacta xxvi , quae sub aureo numero collocatur , fietque novilunium die octobris , et novembris , et decembris . 
Item anno jam correcto aureus numerus est , cui in eadem tabella supposita est epacta vii , quae toto eo anno in Kalendario novilunia indicabit : ut in januario die , in februario die , in martio die , etc . 
Alia tabella epactarum respondentium aureis numeris ab anno inclusive , usque ad annum exclusive Aur . 
num . 
Epactae ix xx i xii xxiii iv xv xxvi vii xviii xi xxii iii xiv xxv vi xvii xxviii Alia tabella epactarum respondentium aureis numeris ab anno inclusive , usque ad annum exclusive Aur . 
num . 
Epactae xxix x xxi ii xiii xxiv v xvi xxvii viii xix xi xxii iii xiv xxv vi xvii Ad tollendam dubitationem de usu hujus novae tabellae epactarum , ostendemus rem exemplis . 
Anno tribuatur epacta x , quae sub aureo numero collocatur : fietque novilunium januarii , februarii , martii . 
Item anno tribuatur epacta xxi sub aureo numero collocata , quae toto eo anno in Kalendario novilunia monstrabit : ut in januario die , in februario die , in martio die Et sic deinceps per ordinem annis progredientibus , redeundo ad principium tabellae quotiescumque eam percurris . 
Rursus anno , epacta non signatur numero , sed hoc signo , quod collocatur sub aureo numero , et in Kalendario tote eo anno novilunia indicabit , nimirum in januario die et , in martio ( nam in februario nullum tunc novilunium , cum in eo signum hoc non reperiatur ) die et , in aprilii die , etc . 
Postremo : Anno aureus numerus est , sub quo in ordine epactarum quartae tabellae , quae proposito anno congruit , reperitur epacta non antiquo numero , ut aliae epactae , sed vulgari numero scripta . 
Ubicumque ergo anno in Kalendario epacta vulgari numero scripta reperitur , ibi novilunium fit , ut in januario die , in februario die , in martio die , in aprili die , etc . 
Quotiescumque enim epacta respondet aureis numeris majoribus quam , quales sunt posteriores octo a usque ad , sumenda est in Kalendario epacta vulgari numero scripta ; quando vero eadem epacta respondet minoribus numeris quam , quales sunt priores undecim ab ad inclusive , accipienda est in Kalendario epacta xxv antiquo numero scripta : atque hoc solum contingit in epacta , in aliis nunquam ; quod ideo fit , ut anni lunares solaribus annis perfectius respondeant . 
Ob quam etiam causam in sex locis Kalendarii duae epactae , scilicet xxv et xxiv sunt adscriptae . 
Tabella litterarum dominicalium ab idibus octobrisanni correctionis ( detractis prius decem diebus ) usque ad annum exclusive c b Ag f e d cb A g f ed c b A gf e d c bA g f e dc b A g fe d Usus tabellae hic est : Anno correctionis post idus octobris ( detractis prius decem diebus ) tribuatur littera c primae cellulae , et sequenti anno littera b secundae , et anno dentur litterae A g tertiae cellulae , et sic deinceps aliis annis ordine aliae cellulae tribuantur , donec ad annum propositum perventum sit , redeundo ad principium tabellae , quotiescumque eam percurris . 
Nam cellula , in quam annus propositus cadit , dummodo minor sit quam annus , dabit litteram Dominicalem propositi anni . 
Quae si unica occurrerit , annus erit communis ; si vero duplex , bissextilis : et tunc superior littera dominicam diem ostendet in Kalendario a principio anni usque ad festum sancti Matthiae Apostoli : inferior autem ab hoc festo usque ad finem anni . 
Exempli gratia : Sit invenienda littera dominicalis anni Numera ab anno , quem tribue primae litterae c , usque ad annum , tribuendo singulis cellulis singulos annos ( compuntendo geminas litteras quascumque , superiorem et inferiorem , pro una cellula ) , cadetque annus in litteram d , quae sextum locum in tabella occupat . 
Est ergo toto eo anno littera dominicalis d , annusque communis est , cum littera simplex occurrat . 
Rursus sit investiganda littera dominicalis anni , redeundo ad principium tabellae , postquam eam percurreris , perveniesque ad duas hasce litteras c b , septimo loco positas . 
Est ergo annus ille bissextilis , cum duplex littera occurat , superiorque littera c dominicam diem indicabit a principio anni illius usque ad festum S. Matthiae , inferior autem b in reliqua parte anni . 
Alia tabella litterarum dominicalium ab anno inclusive , usque ad annum exclusive f e d cb A g f ed c b A gf e d c bA g f e dc b A g fe d c b Ag Usus autem hujus tabellae hic est : Anno tribuatur littera f primae cellulae , et sequenti anno littera e , et sic deinceps ceteris annis ordine aliae cellulae tribuantur , donec ad annum propositum perventum sit , redeundo ad principium tabellae quotiescumque eam percurreris ; nam cellula , in quam annus propositus cadit , dabit litteram dominicalem propositi anni ; quae si unica occurrerit , annus erit communis ; si vero duplex , bissextilis : et tunc superior littera dominicalem diem ostendet in Kalendario a principio anni usque ad festum S. Matthiae Apostolis , inferior autem ab hoc festo usque ad finem anni . 
De Indictione I ndictio est revolutio annorum , ab usque ad qua revolutione peracta , iterum reditur ad unitatem , initiumque sumit quilibet annus hujus cycli a januario in Bullis Pontificis . 
Et quoniam indictionum frequens usus est in diplomatibus et scripturis publicis , facile annum indictionis currentem quolibet anno proposito inveniemus ex sequenti tabella , cujus usus perpetuus est : initium tamen sumit ab anno correctionis Tabella indictionis ab anno correctionis Nam si anno tribuas primum numerum , qui est , et sequenti anno secundum numerum , qui est , et sic deinceps usque ad annum propositum , redeundo ad principium tabellae , quotiescumque eam percurreris , cadet annus propositus in indictionem quae quaeritur . 
De Festis Mobilibus Q uoniam ex decreto sacri Concilii Nicaeni Pascha , ex quo reliqua festa mobilia pendent , celebrari debet die dominico , qui proxime succedit xiv lunae primi mensis ( is vero apud Hebraeos vocatur primus mensis , cujus luna vel cadit in diem verni aequinoctii , quod die mensis martii contingit vel propius ipsum sequitur ) , efficitur , ut si epacta cujusvis anni inveniatur , et ab ea in Kalendario notata inter diem octavum martii inclusive , et quintum aprilis inclusive ( hujus enim epactae xiv luna cadit vel in diem aequinoctii verni , id est , in diem martii , vel eum propius sequitur ) , numerentur inclusive deorsum versus dies quatuordecim ; proximus dies dominicus diem hunc xiv sequens ( ne cum Judaeis conveniamus , si forte dies xiv lunae caderet in diem dominicum ) sit dies Paschae . 
Exemplum : Anno , epacta est x , et littera dominicalis b . 
Et quoniam invenimus epactam x inter diem martii et aprilis inclusive positam esse e regione diei martii , a quo inclusive , si deorsum versus numerentur dies , inveniemus xiv lunam die aprilis , quae est dominica , cum e regione illius sit littera dominicalis b . 
Ne igitur cum Judaeis conveniamus , qui Pascha celebrant die xiv lunae , sumenda est littera dominicalis b , quae sequitur xiv lunam , nempe ea quae e regione diei aprilis collocatur : atque eo anno Pascha celebrandum erit die aprilis . 
Item anno , epacta est xxiv , et duplex littera dominicalis d c , cum annus ille sit bissextilis . 
Si igitur ab epacta xxiv , quae e regione diei aprilis ponitur inter diem martii et aprilis inclusive , numerentur dies , cadet xiv luna in diem aprilis . 
Et quia tunc currit posterior littera dominicalis , nempe c , quae post diem aprilis , id est , post xiv lunam collocata est e regione diei aprilis , celebrabitur eo anno Pascha die aprilis . 
Ceterum ut facilius omnia festa mobilia inveniantur , compositae sunt duae sequentes tabulae paschales , una antiqua , et nova altera . 
Ex antiqua ita festa mobilia reperientur : In latere sinistro tabulae accipiatur epacta currens , et in linea litterarum dominicalium sumatur littera dominicalis currens , infra tamen epactam currentem ; ita ut si littera dominicalis currens reperiatur e regione epactae currentis , assumenda sit eadem littera dominicalis proxime inferior . 
Nam e regione hujus litterae dominicalis omnia festa mobilia continentur . 
Exemplum : Anno , epacta est xxi , et littera dominicalis A. Si igitur in tabula antiqua sumatur littera dominicalis A , quae primo infra epactam xxi occurrit , reperietur e regione hujus litterae dominica Septuagesimae die januarii , dies cinerum februarii , Pascha martii , Ascensio Domini maii , Pentescostes maii et festum Corporis Christi maii . 
Dominicae autem inter Pentecosten et Adventum eo anno erunt , et Adventus celebrabitur die decembris ; et sic de ceteris . 
Item anno , epacta est x , et littera dominicalis b , quae in tabula reperitur e regione epacta x . 
Quare sumenda est alia littera b , quae proxime infra epactam invenitur , e regione cujus invenies Septuagesimam die februarii , diem cinerum februarii , Pascha aprilis , etc . 
Notandum autem est , quod quemadmodum in anno communi , cadente littera dominicali e regione epactae in tabula antiqua , sumitur eadem littera proxima infra epactam , ut diximus ; ita quoque in anno bissextili , si alterutra duarum litterarum dominicalium tunc currentium e regione epactae reperiatur , assumendae sunt aliae duae similes litterae proxime inferiores , ut festa mobilia inveniantur . 
Ex tabula vero paschali nova ita eadem festa mobilia reperientur : In cellula litterae dominicalis currentis quae ratur epacta currens . 
Nam e directo omnia festa mobilia deprehendentur . 
Ut anno in cellula litterae dominicalis d , tunc currentis , e regione epactae xxiv , quae eodem anno currit , habetur Septuagesima die februarii , dies cinerum martii , Pascha aprilis , etc . 
Sed sive antiqua , sive nova tabula paschali utamur , invenienda sunt omnia festa mobilia in annis bissextilibus per litteram dominicalem posteriorem , quae nimirum currit post festum sancti Matthiae Apostoli , ne scilicet ambigamus , utra duarum litterarum pro hoc aut illo festo indagando accipienda sit ; ita tamen , ut Septugagesimae et diei cinerum inventae in januario aut februario addatur unus dies . 
Quod ideo fit , quia ante diem S. Matthiae currit prior littera dominicalis , quae in Kalendario posteriorem semper sequitur ; post festum autem S. Matthiae in februario , licet posterior littera currat , additur tamen tunc dies intercalaris , ita ut dies februarii dicatur , et dies dicatur , etc . 
Quod si dies cinerum cadat in martium , nihil addendum est , quia tunc et littera posterior currit , et dies mensis propriis numeris respondent , cum dies intercalaris februario sit additus . 
Immo nisi per posteriorem litteram investigarentur , non inveniretur recte Septuagesima in anno bissextili , currente epacta xxiv vel xxv et littera dominicali d c , ut in secundo ac tertio exemplo perspicuum fiet pro annis et Exempli gratia : Anno bissextili epacta erit v , et litterae dominicales A g . 
Si igitur per posteriorem litteram , quae est g , festa mobilia investigentur , reperietur Septuagesima die februarii , quae est feria IV ; Pascha autem et reliqua festa in eos dies cadent qui in tabula expressi sunt . 
Item anno bissextili epacta erit xxiv , et litterae dominicales d c . 
Si igitur per litteram c , quae posterior est , inquirantur festa mobilia , invenietur Septuagesima die februarii , quae est dominica . 
Dies autem cinerum cadet in diem martii : quare nihil additur , etc . 
Rursus anno bissextili , epacta erit xxv , et litterae dominicales d c . 
Ergo iterum per posteriorem c reperietur Septuagesima die februarii , hoc est , addita die Quod si per priorem litteram d in utroque horum duorum annorum agendum esset , nihil efficeretur , cum infra epactas xxiv et xxv littera d indicet Septuagesimam die februarii , quod falsum esset , cum eo anno posterior littera c Pascha offerat die aprilis , ac proinde Septuagesima die februarii celebranda sit , ut liquido constat , si a die Paschae dominicae retro numerentur usque ad Septuagesimam . 
In priori porro tabula paschali antiqua reformata , epactis ad sinistram praeposuimus aureos numeros eodem ordine quo ante emendationem Kalendarii collocari solebant , ut ex iis festa mobilia invenirentur . 
Hoc autem idcirco a nobis factum est , ut Pascha ceteraque festa mobilia a Concilio Nicaeno usque ad annum quilibet indagare possit . 
Eodem autem prorsus artificio ex aureis numeris ita distributis festa mobilia eruuntur , quo ex epactis . 
Sit enim explorandum , exempli causa , quando festa haec celebrata fuerint anno Quoniam eo anno aureus numerus fuit , et littera dominicalis d , si aureus numerus in sinistro latere accipiatur , et prima littera d , infra eum accurrens , reperietur e regione hujus litterae d , Septuagesima die februarii , dies cinerum februarii , Pascha die aprilis , etc . 
Adventus Domini celebratur semper die dominico , qui propinquior est festo S. Andreae Apostoli , nempe a die novembris inclusive usque ad diem decembris , indicet dominicam Adventus . 
Ut verbi gratia , si littera dominicalis est g , dominica Adventus cadet in diem decembris , quia ibi est littera g in Kalendario , etc . 
Ad finem tandem tabellarum paschalium apposita est tabula temporaria multorum annorum e regione quorum omnia festa mobilia inveniuntur ; quae quidem tabula , ex tabulis paschalibus excerpta est , ex quibus infinitae aliae erui possunt pro quibuscumque annis . 
TABULA PASCHALISantiqua reformata Aur . 
num . 
Cyclus Epactar . 
LitteraeDom . 
Septuages . 
DiesCinerum Pascha Ascensio Pentecostes . 
CorpusChristi Dom . 
post Pent . 
Dom . 
IAdv . 
xxiiixxiixxixxxix defg jan . 
febr . 
mart . 
apr . 
maii maii maii nov . 
dec . 
xviiixviixvixvxiv Abcde nov . 
xiiixiixixix fg Abc apr . 
jun . 
dec . 
nov . 
viiiviiviviv defgA feb . 
dec . 
iiiiii xxix bcdef jun . 
nov . 
dec . 
xxv xxviiixxviixxvixxiv g Abcd mar . 
nov . 
efg Abc jun . 
dec . 
nov . 
TABULA PASCHALISnova reformata LitteraeDom . 
Cyclus Epactar . 
Septuages . 
DiesCinerum Pascha Ascensio Pentecostes . 
CorpusChristi Dom . 
post Pent . 
Dom . 
IAdv . 
D xxv jan . 
jan . 
febr . 
febr . 
febr . 
febr . 
febr . 
febr . 
febr . 
mart . 
mart . 
mart . 
apr . 
apr . 
apr . 
Apr . 
Maii Maii Maii Maii Maii Maii Maii Maii Junii Maii Maii Junii Junii Junii nov . 
nov . 
nov . 
nov . 
nov . 
E xxv jan . 
jan . 
febr . 
febr . 
febr . 
febr . 
febr . 
febr . 
febr . 
mart . 
mart . 
mart . 
apr . 
apr . 
apr . 
Maii Maii Maii Maii Maii Maii Maii Maii Junii Junii Maii Maii Junii Junii Junii nov . 
nov . 
nov . 
nov . 
nov . 
F xxv jan . 
jan . 
febr . 
febr . 
febr . 
febr . 
febr . 
febr . 
febr . 
mart . 
mart . 
mart . 
apr . 
apr . 
apr . 
Maii Maii Maii Maii Maii Maii Maii Maii Junii Junii Maii Maii Junii Junii Junii dec . 
dec . 
dec . 
dec . 
dec . 
G xxv jan . 
jan . 
febr . 
febr . 
febr . 
febr . 
febr . 
febr . 
febr . 
mart . 
mart . 
apr . 
apr . 
apr . 
apr . 
Maii Maii Maii Maii Maii Maii Maii Maii Junii Junii Maii Maii Junii Junii Junii dec . 
dec . 
dec . 
dec . 
dec . 
A xxv jan . 
jan . 
febr . 
febr . 
febr . 
febr . 
febr . 
febr . 
mart . 
mart . 
mart . 
apr . 
apr . 
apr . 
apr . 
Maii Maii Maii Maii Junii Maii Maii Maii Junii Junii Maii Junii Junii Junii Junii dec . 
dec . 
dec . 
dec . 
dec . 
B xxv jan . 
jan . 
febr . 
febr . 
febr . 
febr . 
febr . 
febr . 
mart . 
mart . 
mart . 
apr . 
apr . 
apr . 
apr . 
Maii Maii Maii Maii Junii Maii Maii Maii Junii Junii Maii Junii Junii Junii Junii nov . 
nov . 
nov . 
nov . 
nov . 
C xxv jan . 
jan . 
febr . 
febr . 
febr . 
febr . 
febr . 
febr . 
mart . 
mart . 
mart . 
apr . 
apr . 
apr . 
apr . 
Maii Maii Maii Maii Junii Maii Maii Maii Junii Junii Maii Junii Junii Junii Junii nov . 
nov . 
nov . 
nov . 
nov . 
RITUS SERVANDUS in celebratione Missae I - De Praeparatione Sacerdotis celebraturi S acerdos celebraturus Missam , praevia Confessione sacramentali , quando opus est , et saltem Matutino cum Laudibus absoluto , orationi aliquantulum vacet ; et Orationes inferius positas pro temporis opportunitate dicat . 
Deinde accedit ad locum in Sacristia vel alibi praeparatum , ubi paramenta , aliaque ad celebrationem necessaria habentur , accipit Missale , perquirit Missam , perlegit , et signacula ordinat ad ea quae dicturus est . 
Postea lavat manus , dicens Orationem inferius positam . 
Deinde preparat Calicem ( qui debet esse vel aureus vel argenteus , aut saltem habere cuppam argenteam intus inauratam , et simul cum Patena itidem inaurata , ab Episcopo consecratus ) , super ejus os ponit Purificatorium mundum , et super illud Patenam cum Hostia integra , quam leviter extergit , si opus est , a fragmentis , et eam tegit parva Palla linea , tum Velo serico ; super Velo ponit Bursam coloris paramentorum intus habentem Corporale plicatum , quod ex lino tantum esse debet , nec serico , vel auro in medio intextum , sed totum album , et ab Episcopo , vel alio habenti facultatem , simul cum Palla benedictum . 
Quibus ita dispositis , accedit ad paramenta , quae non debent esse lacera , aut scissa , sed integra , et decenter munda , ac pulchra , et ab Episcopo itidem , vel alio facultatem habenti , benedicta ; ubi calceatus pedibus , et indutus vestibus sibi convenientibus , quarum exterior saltem talum pedis attingat , induit se , si sit Praelatus saecularis , supra Rochettum , si sit Praelatus regularis vel alius Sacerdos saecularis , supra Superpelliceum , si commode haberi possit , alioquin sine eo supra vestes communes , dicens ad singulas Orationes inferius positas . 
Ac primum accipiens Amictum circa extremitates et chordulas , osculatur illud in medio , ubi est Crux , et ponit super caput , et mox declinat ad collum , et eo vestium collaria circumtegens , ducit chordulas sub brachiis , et circumducens per dorsum , ante pectus reducit , et ligat . 
Tum Alba induitur , caput submittens , deinde manicam dexteram brachio dextero , et sinistram sinistro imponens . 
Aibam ipsam corpori adaptat , elevat ante , et a lateribus hinc inde , et Cingulo , per ministrum a tergo sibi porrecto , se cingit . 
Minister elevat Albam super Cingulum circumcirca , ut honeste dependeat , et tegat vestes ; ac ejus fimbrias diligenter aptat , ut ad latitudinem digiti , vel circiter , super terram aequaliter fluat . 
Sacerdos accipit Manipulum , osculatur Crucem in medio , et imponit brachio sinistro . 
Deinde ambabus manibus accipiens Stolam , simili modo deosculatur , et imponit medium ejus collo , ac transversando eam ante pectus in modum crucis , ducit partem a sinistro humero pendentem , ad dexteram , et partem a dextero humero pendentem , ad sinistram . 
Sicque utramque partem Stolae extremitatibus Cinguli hinc inde ipsi Cingulo conjungit . 
Indulgentiam - Postremo Sacerdos accipit Planetam . 
II - De Ingressu Sacerdotis ad Altare S acerdos , omnibus paramentis indutus , accipit manu sinistra Calicem , ut supra praeparatum , quem portat elevatum ante pectus , Bursam manu dextera super Calicem tenens , et facta reverentia Cruci , vel imagini illi , quae in Sacristia erit , capite cooperto accedit ad Altare , ministro cum Missali et aliis ad celebrandum necessariis ( nisi ante fuerint praeparata ) praecedente , superpelliceum induto . 
Procedit autem oculis demissis , incessu gravi , erecto corpore . 
Si vero contigerit eum transire ante Altare majus , capite cooperto faciat ad illud reverentiam . 
Si ante locum Sacramenti , genuflectat . 
Si ante Altare ubi celebretur Missa , in qua elevatur , vel tunc ministratur Sacramentum , similiter genuflectat , et detecto capite illud adoret , nec ante surgat quam Celebrans deposuerit Calicem super Corporale . 
Cum pervenerit ad Altare , stans ante illius infimum gradum , caput detegit , biretum ministro porrigit , et Altari , seu imagini Crucifixi desuper positae , profunde se inclinat . 
Si autem in eo sit Tabernaculum sanctissimi Sacramenti , genuflectens debitam facit reverentiam . 
Tunc ascendit ad medium Altaris , ubi ad cornu Evangelii sistit Calicem , extrahit Corporale de Bursa , quod extendit in medio Altaris , et super illud Calicem Velo coopertum collocat , Bursam autem ad cornu Evangelii . 
Si in Altari paramenta accipit , hoc idem facit antequam descendat ab Altari , ut Missam inchoet . 
Si est consecraturus plures Hostias pro Communione facienda , quae ob quantitatem super Patenam manere non possint , locat eas super Corporale ante Calicem , aut in aliquo Calice consecrato , vel vase mundo benedicto , ponit eas retro post Calicem , et alia Patena seu Palla cooperit . 
Collocato Calice in Altari , accedit ad cornu Epistolae , Missale super cussino aperit , reperit Missam , et signacula suis locis accommodat . 
Deinde rediens ad medium Altaris , facta primum Cruci reverentia , vertens se ad cornu Epistolae , descendit post infimum gradum Altaris , ut ibi faciat Confessionem . 
III - De Principio Missae , et Confessione facienda S acerdos cum primum descenderit sub infimum gradum Altaris , convertit se ad ipsum Altare , ubi stans in medio , junctis manibus ante pectus , extensis et junctis pariter digitis , et pollice dextero super sinistrum posito in modum crucis ( quod semper servatur quando junguntur manus , praeterquam post consecrationem ) , detecto capite , facta prius Cruci vel Altari profunda reverentia , vel si in eo sit Tabernaculum sanctissimi Sacramenti , facta genuflexione , erectus incipit Missam . 
Stans igitur Celebrans ante infimum gradum Altaris , ut supra , producens manu dextera a fronte ad pectus signum crucis , dicit intelligibili voce : In nomine Patris , et Filii , et Spiritus Sancti . 
Amen . 
Et postquam id dixerit , non debet advertere quemcumque in alio Altari celebrantem , etiamsi Sacramentum elevet , sed continuate prosequi Missam suam usque ad finem . 
Quod item observatur in Missa solemni , et simul etiam a Ministris . 
Cum seipsum signat , semper sinistram ponit infra pectus : in aliis benedictionibus cum est ad Altare , et benedicit Oblata , vel aliquid aliud , ponit eam super Altare , nisi aliter notetur . 
Seipsum benedicens , vertit ad se palmam manus dexterae , et omnibus illius digitis junctis et extensis , a fronte ad pectus , et ab humero sinistro ad dexterum , signum crucis format . 
Si vero alios , vel rem aliquam benedicit , parvum digitum vertit ei cui benedicit , ac benedicendo totam manum dexteram extendit , omnibus illius digitis pariter junctis et extensis : quod in omni benedictione observatur . 
Postquam dixerit : In nomine Patris , etc . 
ut supra , jungens iterum manus ante pectus , pronuntiat clara voce Antiphonam : Introibo ad altare Dei . 
Minister retro post eum ad sinistram genuflexus , prosequuntur : Ad Deum , qui laetificat juventutem meam . 
Deinde Sacerdos eodem modo stans incipit , et prosequitur cum ministro , vel ministris alternatim Psalmum : Judica me , Deus , usque ad finem , cum Gloria Patri . 
Quo finito , repetit Antiphonam Introibo cum ministris , ut supra . 
Qui Psalmus numquam praetermittitur , nisi in Missis Defunctorum , et in Missis de Tempore a Dominica Passionis inclusive usque ad Sabbatum sanctum exclusive , in quibus semel tantum dicta Antiphona Introibo cum ministris , ut supra , Sacerdos statim subjungit V. Adjutorium nostrum , etc . 
ut infra . 
Cum in fine Psalmi dicit Gloria Patri , etc . 
caput Cruci inclinat . 
Repetita Antiphona Introibo , dextera manu producens signum crucis a fronte ad pectus , dicit V. Adjutorium nostrum in nomine Domini . 
R . 
Qui fecit caelum et terram . 
Deinde Altari se profunde inclinans , junctis manibus dicit : Confiteor Deo , ut in Ordine Missae : et prosequitur eodem modo stans inclinatus , donec a ministro , vel Ministris dictum sit Misereatur . 
Cum incipitur a Ministris Confiteor , se erigit . 
Cum dicit : mea culpa , ter pectus dextera manu percutit , sinistra infra pectus posita . 
vobis , fratres tibi , Pater vos , frafres te , Pater Cum minister , et qui intersunt ( etiamsi ibi fuerit Summus Pontifex ) , respondent Confiteor , dicunt tibi , Pater , et te , Pater , aliquantulum conversi ad Celebrantem . 
Facta a circumstantibus Confessione , Celebrans stans respondet : Misereatur vestri , etc . 
Deinde producens manu dextera a fronte ad pectus signum crucis , dicit : Indulgentiam , etc . 
; . 
Et stans inclinatus junctis manibus prosequitur : Deus , tu conversus , et quae sequuntur in Ordine Missae , clara voce usque ad Orationem Aufer a nobis , etc . 
; et cum dicit : Oremus , extendit et jungit manus . 
IV - De Introitu , Kyrie , eleison , et Gloria in excelsis D um dicit : Aufer a nobis , etc . 
, Celebrans junctis manibus ascendit ad medium Altaris , et ibi inclinatus , manibusque item junctis super eo positis , ita ut digiti parvi dumtaxat frontem , seu medium anterioris partis tabulae , seu mensae Altaris tangant , residuo manuum inter Altare et se retento , pollice dextero super sinistrum in modum crucis posito ( quae omnia semper observantur , cum manus junctae super Altare ponuntur ) , secreto dicit : Oramus te , Domine , etc . 
, et cum dicit : Quorum reliquiae hic sunt , osculatur Altare in medio , manibus extensis aequaliter hinc inde super eo positis : quod semper servatur , quando osculatur Altare , sed post Consecrationem pollices ab indicibus non disjunguntur . 
In omni etiam deosculatione sive Altaris , sive libri , sive alterius rei , non producitur signum crucis pollice , vel manu super id quod osculandum est . 
Osculato Altari , accedit ad cornu ejus sinistrum , id est Epistolae : ubi stans versus Altare , et producens a fronte ad pectus signum crucis , incipit intelligibili voce Introitum Missae et prosequitur junctis manibus . 
Cum dicit : Gloria Patri , tenens junctas manus , caput inclinat versus Crucem . 
Cum repetit Introitum , non signat se , ut prius , et eo repetito , junctis manibus ante pectus accedit ad medium Altaris , ubi stans versus illud similiter manibus junctis , dicit eadem voce ter Kyrie , eleison , ter Christe , eleison , et iterum ter Kyrie , eleison , alternatim cum ministro . 
Si minister , vel qui intersunt , Celebranti non respondeant , ipse solus novies dicit . 
Dicto ultimo Kyrie , eleison , Sacerdos stans in medio Altaris et manus extendens , elevansque usque ad humeros ( quod in omni manuum elevatione observatur ) , voce praedicta incipit , si dicendum sit , Gloria in excelsis . 
Cum dicit Deo , jungens manus , caput Cruci inclinat : quo erecto , stans junctis manibus ante pectus , prosequitur usque ad finem . 
Cum dicit Adoramus te , Gratias agimus tibi , et Jesu Christe , Suscipe deprecationem nostram , et iterum Jesu Christe , caput Cruci inclinat . 
Cum dicit in fine Cum Sancto Spiritu , seipsum a fronte ad pectus signat , interim absolvens : in gloria Dei Patris . 
Amen . 
Oramus te , Domine Benedicite , Pater reverende Ab illo benedicaris , etc . 
V - De Oratione D icto Hymno Gloria in excelsis , vel , si non sit dicendus , eo omisso , Celebrans osculatur Altare in medio , manibus hinc inde super eo , ut supra , extensis : tum illis ante pectus junctis , et demissis ad terram oculis , vertit se a sinistro latere ad dexterum versus populum , hoc est , per eam partem quae respicit cornu Epistolae , et extendens , ac jungens manus ante pectus , ut prius , dicit voce praedicta : Dominus vobiscum , : Pax vobis Gloria in excelsis . 
R . 
Et cum spiritu tuo , et junctis ut prius , manibus , revertitur per eandem viam ad librum , ubi eas extendens , et jungens ante pectus , caputque Cruci inclinans , dicit Oremus : tum extendit manus ante pectus , ita ut palma unius manus respiciat alteram , et digitis simul junctis , quorum summitas humerorum altitudinem distantiamque non excedat , quod in omni extensione manuum ante pectus servatur . 
Stans autem , ut supra , extensis manibus , dicit Orationem . 
Cum dicit : Per Dominum nostrum , jungit manus , easque junctas tenet usque ad finem : Si aliter concluditur Oratio , Qui tecum vel Qui vivis , cum dicit : in unitate , jungit manus . 
Cum nominatur nomen JESUS , caput versus Crucem inclinat : quod etiam facit cum nominatur in Epistola . 
Et similiter ubicumque nominatur nomen B . 
Mariae , vel Sanctorum de quibus dicitur Missa , vel fit Commemoratio : item in Oratione pro Papa , quando nominatur , semper caput inclinat , non tamen versus Crucem ; nisi in loco principali Altaris habeatur simulacrum vel imago B . 
M. aut Sancti , ad quam caput inclinatur . 
Si plures Orationes sint dicendae , idem in eis , in voce , extensione manuum , et capitis inclinatione , quod supra dictum est , observatur . 
Si Altare sit ad Orientem , versus populum , Celebrans versa facie ad populum , non vertit humeros ad Altare , cum dicturus est Dominus vobiscum , Orate , fratres , Ite , Missa est , vel daturus benedictionem ; sed , osculato Altari in medio , ibi expansis et junctis manibus , ut supra , salutat populum , et dat benedictionem . 
In Quatuor Temporibus , vel alias , quando dicendae sunt plures Orationes cum Prophetiis , dicto Kyrie , eleison , in medio Altaris , revertitur ad cornu Epistolae , ubi stans ante librum , extensis et junctis ante pectus manibus , caput Cruci inclinans , dicit : Oremus , Flectamus genua et illico , manibus super Altare extensis , ut se ipsum ad Altare sustineat , genuflectit , et sine mora surgens , eadem voce ministro respondente : Levate , manibus extensis dicit Orationem , ut supra , et in conclusione eas jungit . 
Dum autem legit Prophetias , tenet manus super librum , vel Altare positas , ut mox dicetur de Epistola . 
VI - De Epistola , Graduali , et aliis usque ad Offertorium D ictis Orationibus , Celebrans positis super librum , vel super Altare manibus , ita ut palmae librum tangant , vel ( ut placuerit ) librum tenens , legit Epistolam intelligibili voce , et respondetur a ministro : Deo gratias , et similiter , stans eodem modo , prosequitur Graduale , Alleluja , et Tractum , ac Sequentiam , si dicenda sint . 
Quibus dictis , Sacerdos , si privatim celebret , ipsemet , seu minister portat librum Missalis ad alteram partem Altaris in cornu Evangelii , et dum transit ante medium Altaris , caput Cruci inclinat , et Missale sic locat , ut posterior pars libri respiciat ipsum cornu Altaris , et non ad parietem , sive ad partem ejus contra se directam . 
Locato Missali in Altari , Celebrans redit ad medium Altaris , ibique stans junctis manibus ante pectus , levatisque ad Deum oculis , et statim demissis , tum profunde inclinatus , dicit secreto : Munda cor meum , et Jube , Domine , benedicere , Dominus sit in corde meo , ut in Ordinario . 
Quibus dictis , vadit ad librum Missalis , ubi stans versus illum , junctis manibus ante pectus , dicit intelligibili voce : Dominus vobiscum . 
R . 
Et cum spiritu tuo . 
Deinde pollice dexterae manus signo crucis signat primo librum super principio Evangelii , quod est lecturus , postea seipsum in fronte , ore , et pectore , dicens : Sequentia , vel Initium sancti Evangelii , etc . 
, R . 
Gloria libi , Domine . 
Tum junctis iterum manibus ante pectus , stans , ut supra , prosequitur Evangelium usque ad finem . 
Quo finito , minister stans in cornu Epistolae post infimum gradum Altaris , respondet : Laus tibi , Christe , et Sacerdos elevans parumper librum , osculatur principium Evangelii , dicens : Per Evangelica dicta etc . 
, praeterquam in Missis Defunctorum , et nisi celebret coram Summo Pontifice , Cardinali et Legato Sedis Apostolicae , vel Patriarcha , Archiepiscopo et Episcopo in eorum residentiis , quo casu defertur cuilibet praedictorum osculandus liber , et Celebrans tunc non osculatur illum , nec dicit : Per Evangelica dicta . 
Cum autem nominatur JESUS , caput versus librum inclinat ; et eodem modo versus librum genuflectit , cum in Evangelio est genuflectendum . 
Dicto Evangelio , stans in medio Altaris versus Crucem , elevans et extendens manus , incipit ( si dicendum sit ) Credo ; cum dicit : in unum Deum , jungit manus , et caput Cruci inclinat ; quo erecto stans ibidem junctis ante pectus manibus , ut prius , prosequitur usque ad finem . 
Cum dicit : Jesum Christum , caput Cruci inclinat . 
Cum dicit : Et incarnatus est , usque ad et homo factus est , inclusive , genuflectit . 
Cum dicit : simul adoratur , caput Cruci inclinat . 
Cum dicit : Et vitam venturi saeculi . 
Amen , producit sibi manu dextera signum crucis a fronte ad pectus . 
Munda cor meum Munda cor meum etc . 
Munda cor meum Dominus vobiscum Sequentia Sequentia sancti Evangelii JESUS Per Evangelica dicta , etc . 
VII - De Offertorio , et aliis usque ad Canonem D icto Symbolo , vel , si non sit dicendum , post Evangelium Celebrans osculatur Altare in medio , et junctis manibus ante pectus ibidem a manu sinistra ad dexteram ( ut dictum est supra ) vertit se ad populum , et extendens ac jungens manus dicit : Dominus vobiscum , et junctis manibus revertitur per eandem viam ad medium Altaris , ubi extendens et jungens manus , caputque Cruci inclinans , dicit Oremus : tum junctis , ut prius , manibus , dicit Offertorium , et omnia , quae usque ad finem Missae in medio Altaris dicenda sunt , dicit ibidem stans versus ad Altare , nisi ubi aliter ordinatur . 
Dicto Offertorio , discooperit Calicem et ad cornu Epistolae sistit , et manu dextera amovet parvam Pallam desuper Hostiam , accipit Patenam cum Hostia , et ambabus manibus usque ad pectus eam elevatam tenens , oculis ad Deum elevatis , et statim demissis , dicit : Suscipe , sancte Pater , etc . 
Si fuerint aliae Hostiae non super Patenam , sed super Corporale , vel in alio Calice , seu vase pro Communione populi consecrandae , Calicem illum , seu vas dextera discooperit , et intentionem suam etiam ad illas offerendas et consecrandas dirigens , dicit ut supra : Suscipe , etc . 
, ut in Ordine Missae . 
Quo dicto , Patenam utraque manu tenens , cum ea facit signum crucis super Corporale , et deponit Hostiam circa medium anterioris partis Corporalis ante se , et Patenam ad manum dexteram aliquantulum subtus Corporale ; quam , exterso Calice , ut dicetur , cooperit Purificatorio . 
Si autem adsit vas seu Calix cum aliis Hostiis , ipsum cooperit alia Patena , vel Palla . 
Deinde in cornu Epistolae accipit Calicem , Purificatorio extergit , et sinistra tenens illius nodum , accipit ampullam vini de manu ministri ( qui osculatur ipsam ampullam , non autem manum Celebrantis ) et ponit vinum in Calicem . 
Deinde eodem modo tenens Calicem , producit signum crucis super ampullam aquae , et dicit : Deus , qui humanae substantiae , et infundens parum aquae in Calicem prosequitur : Da nobis per hujus aquae et vini mysterium , etc . 
Si vero celebrat pro Defunctis , non facit signum crucis super aquam , sed imponit absque benedictione , dicens Orationem ut supra . 
Imposita aqua in Calicem et finita Oratione praedicta , accipit manu dextera Calicem discoopertum ; et stans ante medium Altaris , ipsum ambabus manibus elevatum tenens , videlicet cum sinistra pedem , cum dextera autem nodum infra cuppam , intentis ad Deum oculis offert , dicens : Offerimus tibi , Domine , etc . 
Qua Oratione dicta , facit signum crucis cum Calice super Corporale , et ipsum in medio post Hostiam collocat , et Palla cooperit . 
Deinde junctis manibus super Altare positis , aliquantulum inclinatus dicit secreto : In spiritu humilitatis , etc . 
Postea erectus , elevans oculos , manusque expandens easque in altum porrectas , statim jungens ante pectus ( quod semper facit quando aliquid est benedicturus ) dicit : Veni , sanctificator , etc . 
Cum dicit : et benedic , signat manu dextera communiter super Hostiam et Calicem , sinistra posita super Altare . 
Tum junctis ante pectus manibus , accedit ad cornu Epistolae , ubi stans , ministro aquam fundente , lavat manus , idest , extremitates digitorum pollicis et indicis , dicens Psalmum : Lavabo inter innocentes , cum Gloria Patri , etc . 
; qui versus Gloria Patri praetermittitur in Missis Defunctorum , et in Missis de Tempore a Dominica de Passione usque ad Sabbatum sanctum exclusive . 
Celebrans , lotis manibus , eas tergit , et , illis ante pectus junctis , revertitur ad medium Altaris , ubi stans , oculosque ad Deum elevans , et statim demittens , manibus junctis super Altare aliquantulum inclinatus , dicit secreto Orationem : Suscipe , sancta Trinitas , etc . 
Qua dicta , manibus hinc inde extensis et super Altare positis , osculatur illud in medio ; tum , junctis manibus ante pectus , demissisque oculis ad terram , a sinistra manu ad dexteram vertit se ad populum , et versus eum extendens et jungens manus , dicit voce aliquantulum elata : Orate , fratres , et secreto prosequens : ut meum ac vestrum sacrificium , etc . 
perficit circulum , revertens , junctis manibus ante pectus , a manu dextera ad medium Altaris . 
Et responso a ministro , vel a circumstantibus : Suscipiat Dominus sacrificium de manibus tuis , etc . 
( alioquin per seipsum , dicens : Sacrificium de manibus meis ) , ipse Celebrans submissa voce dicit : Amen . 
Et manibus ante pectus extensis , ut fit ad Orationem , stans in medio Altaris versus librum , dicit absolute sine Oremus et sine alia interpositione Orationem , vel Orationes secretas . 
Cum dicit Per Dominum , jungit manus : cum dicit Jesum Christum , caput inclinat : quod facit in prima Oratione , et in ultima , si plures sint dicendae . 
Pervento autem in conclusione ultimae Secretae ad verba illa : Per omnia saecula saeculorum exclusive , Sacerdos stans in medio Altaris , depositis super eo manibus hinc inde extensis , dicit convenienti et intelligibili voce Praefationem . 
Cum dicit : Sursum corda , elevat manus hinc inde extensas usque ad pectus ; ita ut palma unius manus respiciat alteram . 
Cum dicit : Gratias agamus Domino , jungit manus ; cum dicit : Deo nostro , oculos elevat , et statim Cruci caput inclinat . 
Responso : Dignum et justum est , elevatis et extensis ut prius manibus , prosequitur Praefationem propriam , vel communem , ut tempus requirit . 
Cum dicit : Sanctus , junctis ante pectus manibus , et inclinatus voce mediocri prosequitur , ministro interim parvam campanulam pulsante . 
Cum dicit : Benedictus qui venit in nomine Domini , etc . 
erigit se , et signum crucis sibi producit a fronte ad pectus . 
Oremus Benedicite , Pater reverende Deus , qui humanae , etc . 
Offerimus tibi , Domine , etc . 
Veni , sanctificator Benedicite , Pater reverende Per intercessionem , etc Incensum istud a te , benedictum ascendat ad te , Domine t descendat super nos misericordia tua Dirigatur , Domine , oratio mea , etc . 
Accendat in nobis , etc . 
VIII - De Canone Missae usque ad Consecrationem F inita Praefatione , ut supra , Sacerdos stans ante medium Altaris versus ad illud , extendit et aliquantulum elevat manus , oculisque elevatis ad Deum , et sine mora devote demissis , ac manibus junctis et super Altare positis , profunde inclinatus incipit Canonem , secreto dicens : Te igitur etc . 
ut in Ordine Missae . 
Cum dicit : Uti accepta habeas et benedicas , etc . 
, prius osculatur Altare in medio , deinde erigit se , et stat junctis manibus ante pectus . 
Cum dicit : Haec dona , haec munera , haec sancta sacrificia , dextera manu signat ter communiter super Hostiam et Calicem . 
Deinde , extensis manibus ante pectus , prosequitur : In primis quae tibi offerimus , etc . 
Ubi dicit : una cum famulo tuo Papa nostro . 
, exprimit nomen Papae : Sede autem vacante verba praedicta omittuntur . 
Ubi dicitur : et Antistite nostro . 
, specificatur nomen Patriarchae , Archiepiscopi , vel Episcopi ordinarii in propria Dioecesi , et non alterius Superioris , etiamsi Celebrans sit omnino exemptus , vel sub alterius Episcopi jurisdictione . 
Si vero Episcopus ordinarius illius loci , in quo Missa celebratur , sit vita functus , praedicta verba omittuntur , quae etiam omittuntur ab iis qui Romae celebrant . 
Si Celebrans est Episcopus , Archiepiscopus vel Patriarcha , omissis praedictis verbis , eorum loco dicit : et me indigno servo tuo . 
Summus autem Pontifex cum celebrat , omissis verbis : una cum famulo tuo Papa nostro . 
et Antistite nostro . 
, dicit : una cum me indigno famulo tuo , quem gregi tuo praeesse voluisti . 
Et continuant omnes , ut sequitur : et omnibus orthodoxis , etc . 
Cum dicit : Memento , Domine , elevans et jungens manus usque ad faciem vel pectus , sic junctis manibus stat paulisper in quiete , demisso aliquantulum capite , faciens commemorationem vivorum Christi fidelium ad suam voluntatem , quorum nomina , si vult , secreta commemorat : non tamen necesse est ea exprimere , sed mente tantum eorum memoriam habeat . 
Potest etiam Celebrans , si pro pluribus orare intendit , nec circumstantibus sit morosus , ante Missam in animo proponere sibi omnes illos , tam vivos quam defunctos , pro quibus in ipsa Missa orare intendit , et hoc loco generaliter unico contextu ipsorum vivorum commemorationem agere , pro quibus ante Missam orare proposuit in Missa . 
Commemoratione vivorum facta , demissis et extensis , ut prius , manibus continuat : Et omnium circumstantium , etc . 
Similiter stans prosequitur : Communicantes . 
Cum dicit : Jesu Christi , caput Cruci inclinat : in conclusione , quando dicit : per eundem , jungit manus . 
Cum dicit : Hanc igitur oblationem , expandit manus simul super oblala , ita ut palmae sint apertae versus ac super Calicem et Hostiam , quas sic tenet usque ad illa verba : Per Christum , Dominum nostrum . 
Tunc enim jungit manus , et sic prosequitur : Quam oblationem tu , Deus , in omnibus , quaesumus : et cum dicit : bene dictam , adscrip tam , ra tam , communiter signat ter super Hostiam et Calicem simul : deinde cum dicit : ut nobis Corpus , separata signat semel super Hostiam tantum ; et cum dicit : et Sanguis , semel super Calicem tantum : deinde elevans et jungens manus ante pectus , prosequitur : fiat dilectissimi Filli tui , Domini nostri Jesu Christi , et inclinans caput Cruci , extergit , si opus fuerit , pollices et indices super Corporale , et dicit secreto , ut prius : Qui pridie quam pateretur : et accipiens pollice et indice dexterae manus Hostiam , et eam cum illis ac indice et pollice sinistrae manus tenens , stans erectus ante medium Altaris , dicit : accepit panem in sanctas ac venerabiles manus suas , elevansque ad caelum oculos et statim demittens , dicit : et elevatis oculis in caelum ad te Deum , Patrem suum omnipotentem , caputque aliquantulum inclinans , dicit : tibi gratias agens , et tenens Hostiam inter pollicem et indicem sinistrae manus , dextera producit signum crucis super eam , dicens : bene dixit , fregit , deditque discipulis suis , dicens : Accipite et manducate ex hoc omnes . 
Si adsit vas cum aliis Hostiis consecrandis , antequam accipiat Hostiam , discooperit manu dextera Calicem , seu vas aliarum Hostiarum . 
Cum autem finierit supradicta verba , cubitis super Altare positis , stans capite inclinato , distincte , reverenter et secreto profert verba consecrationis super Hostiam et simul super omnes , si plures sint consecrandae ; et Hostiam suam pollicibus et indicibus tantam tenens dicit : Hoc est enim Corpus meum . 
Quibus prolatis , Celebrans tenens Hostiam inter pollices et indices praedictos super Altare , reliquis manuum digitis extensis , et simul junctis ( et Hostiis , si plures sint consecratae , in loco , in quo a principio Missae positae sunt , super Corporale vel in alio vase aut Calice demissis ) genuflexus eam adorat . 
Tunc se erigens , quantum commode potest , elevat in altum Hostiam , et intentis in eam oculis ( quod et in elevatione Calicis facit ) populo reverenter ostendit adorandam : et mox sola manu dextera ipsam reverenter reponit super Corporale in eodem loco unde eam levavit , et deinceps pollices et indices non disjungit , nisi quando Hostiam consecratam tangere vel tractare debet , usque ad ablutionem digitorum post Communionem . 
Reposita Hostia consecrata super Corporale , genuflexus ipsam veneratur ; si adsit vas aliarum Hostiarum , Patena vel Palla cooperit , ut supra . 
Interim dum Celebrans elevat Hostiam , accenso prius intorticio ( quod non exstinguitur , nisi postquam Sacerdos Sanguinem sumpserit , vel alios communicaverit , si qui erunt communicandi in Missa ) , minister manu sinistra elevat fimbrias posteriores Planetae , ne ipsum Celebrantem impediat in elevatione brachiorum ; quod et facit in elevatione Calicis ; et manu dextera pulsat campanulam ter ad unamquamque elevationem , vel continuate quousque Sacerdos deponat Hostiam super Corporale , et similiter postmodum ad elevationem Calicis . 
Celebrans , adorato Sacramento , surgit , et discooperit Calicem , in quem , si opus sit , extergit digitos , quod semper faciat si aliquod fragmentum digitis adhaereat ; et stans erectus dicit : Simili modo , postquam coenatum est , et ambabus manibus accipiens Calicem juxta nodum infra cuppam , et aliquantulum illum elevans , ac statim deponens , dicit : accipiens et hunc praeclarum Calicem in sanctas ac venerabiles manus suas , etc . 
Cum dicit : item tibi gratias agens , caput inclinat ; cum dicit : benedixit , sinistra Calicem infra cuppam tenens , dextera signat super eum ; et prosequens : deditque discipulis suis , etc . 
, et ambabus manibus tenens Calicem , videlicet sinistra pedem , dextera nodum infra cuppam , cubitis super Altare positis , et capite inclinato , profert attente , continuate et secreto , ut supra , verba consecrationis Sanguinis : Hic est enim Calix , etc . 
Quibus dictis , reponit Calicem super Corporale , dicens secreto : Haec quotiescumque feceritis , etc . 
, genuflexus Sanguinem reverenter adorat . 
Tum se erigit , et accipiens Calicem discoopertum cum Sanguine ambabus manibus , ut prius , elevat eum , et erectum quantum commode potest , ostendit populo adorandum : mox ipsum reverenter reponit super Corporale in locum pristinum , et manu dextera Palla cooperit , ac genuflexus Sacramentum veneratur . 
Quam oblationem , etc . 
IX - De Canone post Consecrationem usque ad Orationem Dominicam R eposito Calice et adorato , Sacerdos stans ante Altare , extensis manibus ante pectus , dicit secreto : Unde et memores , etc . 
Cum dicit : de tuis donis ac datis , jungit manus ante pectus : et cum dicit : Hostiam puram , Hostiam sanctam , Hostiam immaculatam , manu sinistra posita super Altare intra Corporale , dextera signat ter communiter super Hostiam et Calicem , et semel super Hostiam tantum , et semel super Calicem tantum , dicens : Panem sanctum vitae aeternae , et Calicem salutis perpetuae ; deinde stans ut prius extensis manibus , prosequitur : Supra quae propitio , etc . 
Cum dicit : Supplices te rogamus , etc . 
inclinat se ante medium Altaris , manibus junctis super illo positis . 
Cum dicit : ex hac Altaris participatione , osculatur Altare , manibus hinc inde super Corporale positis . 
Cum dicit : sacrosanctum Filii tui , jungit manus , et dextera signans semel super Hostiam tantum , et semel super Calicem , sinistra super Corporale posita , dicit : Cor pus , et San guinem sumpserimus , et cum dicit : omni benedictione caelesti , seipsum signat a fronte ad pectus signo crucis , sinistra posita infra pectus et prosequitur : et gratia repleamur . 
Cum dicit : Per eundem , jungit manus . 
Cum dicit : Memento , Domine , famulorum famularumque tuarum , etc . 
, extensis et junctis manibus ante pectus , et usque ad faciem elevatis , et intentis oculis ad Sacramentum super Altare , facit commemorationem Fidelium defunctorum , de quibus sibi videtur , eodem modo ut dictum est de commemoratione vivorum . 
Qua commemoratione facta , stans ut prius extensis manibus , prosequitur : Ipsis , Domine , et omnibus in Christo , etc . 
et in fine ad : Per eundem , jungit manus , et caput inclinat . 
Cum dicit : Nobis quoque peccatoribus , vocem aliquantulum elevat et dextera manu pectus sibi percutit , sinistra posita super Corporale , et prosequitur secreto : famulis tuis , etc . 
stans manibus extensis , ut prius . 
Cum dicit : Per Christum , Dominum nostrum . 
Per quem haec omnia , Domine , semper bona creas , jungit manus ante pectus : deinde manu dextera ter signans communiter super Hostiam et Calicem , dicit : sancti ficas , vivi ficas , bene dicis , et praestas nobis . 
Postea discooperit manu dextera Calicem , et genuflexus Sacramentum adorat : tum se erigit , et reverenter accipit Hostiam inter pollicem et indicem dexterae manus , et cum ea super Calicem , quem manu sinistra tenet circa nodum infra cuppam , signat ter a labio ad labium , dicens : Per ipsum , et cum ipso , et in ipso . 
Et similiter cum Hostia signat bis inter Calicem et pectus , incipiens a labio Calicis , et dicit : est tibi Deo Pa tri omnipotenti , in unitate Spiritus Sancti . 
Deinde tenens manu dextera Hostiam super Calicem , sinistra Calicem , elevat eum aliquantulum simul cum Hostia , dicens : omnis honor et gloria , et statim utrumque deponens , Hostiam collocat super Corporale , et si opus sit , digitos extergit , ut supra ; ac pollices et indices ut prius jungens , Calicem Palla cooperit , et genuflexus Sacramentum adorat . 
Per quem haec omnia , etc . 
X - De Oratione Dominica , et aliis usque ad factam Communionem C elebrans , cooperto Calice adoratoque Sacramento , erigit se , et manibus extensis hinc inde super Altare intra Corporale positis , dicit intelligibili voce : Per omnia saecula saeculorum , et cum dicit : Oremus , jungit manus , caput Sacramento inclinans . 
Cum incipit : Pater noster , extendit manus , et stans oculis ad Sacramentum intentis , prosequitur usque ad finem . 
Responso a ministro : Sed libera nos a malo , et a Celebrante , submissa voce : Amen , manu dextera , pollice et indice non disjunctis , Patenam aliquantulum Purificatorio extergens , eam accipit inter indicem et medium digitos ; quam tenens super Altare erectam , sinistra super Corporale posita , dicit secreto : Libera nos , quaesumus , etc . 
Antequam Celebrans dicat : Da propitius pacem , elevat manu dextera Patenam de Altari , et seipsum cum ea signat signo crucis , dicens : Da propitius pacem in diebus nostris . 
Cum signat se , manum sinistram ponit infra pectus ; deinde Patenam ipsam osculatur , et prosequens : ut ope misericordiae tuae , etc . 
, submittit Patenam Hostiae , quam indice sinistro accommodat super Patenam , discooperit Calicem , et genuflexus Sacramentum adorat ; tum se erigens , accipit Hostiam inter pollicem et indicem dexterae manus , et cum illis ac pollice et indice sinistrae manus eam super Calicem tenens , reverenter frangit per medium , dicens : Per eundem Dominum nostrum Jesum Christum , Filium tuum , et mediam partem , quam inter pollicem et indicem dexterae manus tenet , ponit super Patenam ; de alia media , quam sinistra manu tenet , frangit cum pollice et indice dexterae manus particulam , prosequens : Qui tecum vivit et regnat , et eam inter ipsos dexterae manus pollicem et indicem retinens , partem majorem , quam sinistra tenet , adjungit mediae super Patenam positae , interim dicens : in unitate Spiritus Sancti Deus ; et particulam Hostiae , quam in dextera manu retinuit , tenens super Calicem , quem sinistra per nodum infra cuppam retinet , intelligibili voce dicit : Per omnia saecula saeculorum . 
R . 
Amen , et cum ipsa particula signans ter a labio ad labium Calicis , dicit : Pax Domini sit semper vobiscum . 
Responso per ministrum : Et cum spiritu tuo , particulam quam dextera manu tenet , immittit in Calicem dicens secreto : Haec commixtio , et consecratio Corporis , etc . 
Deinde pollices et indices super Calicem aliquantulum tergit et jungit , Calicem Palla cooperit , et genuflexus Sacramentum adorat , surgit , et stans junctis manibus ante pectus , capite inclinato versus Sacramentum , dicit intelligibili voce : Agnus Dei , qui tollis peccata mundi ; et dextera percutiens sibi pectus , sinistra super Corporale posita , dicit : miserere nobis , et deinde non jungit manus , sed iterum percutit sibi pectus , cum dicit secundo : miserere nobis , quod et tertio facit , cum dicit : dona nobis pacem . 
Tunc manibus junctis supra Altare positis , oculisque ad Sacramentum intentis , inclinatus dicit secreto : Domine Jesu Christe , etc . 
Qua Oratione finita , si est daturus pacem , osculatur Altare in medio et instrumentum pacis ei porrecturum a ministro juxta ipsum ad dexteram , hoc est , in cornu Epistolae , genuflexo , et dicit : Pax tecum . 
Minister respondet : Et cum spiritu tuo . 
Si non adsit qui hujusmodi instrumento pacem recipiat a Celebrante , pax non datur , etiamsi illius datio Missae conveniat ; nec osculatur Altare , sed , dicta praemissa Oratione , statim subjungit alias Orationes ut in Ordine Missae . 
Si vero celebret pro Defunctis , non percutit pectus ad Agnus Dei , quia dicit : Dona eis requiem , nec dicit primam Orationem : Domine Jesu Christe , qui dixisti Apostolis tuis , etc . 
, non dat pacem , sed dicit alias duas sequentes Orationes : Domine Jesu Christe , Fili Dei vivi , etc . 
et Perceptio Corporis tui , etc . 
Quibus Orationibus dictis , genuflectens Sacramentum adorat , et se erigens dicit secreto : Panem caelestem accipiam , etc . 
; quo dicto , dextera manu accipit de Patena reverenter ambas partes Hostiae , et collocat inter pollicem et indicem sinistrae manus , quibus Patenam inter eundem indicem et medium digitos supponit , et eadem manu sinistra tenens partes hujusmodi super Patenam inter pectus et Calicem , parum inclinatus , dextera tribus vicibus percutit pectus suum , interim etiam tribus vicibus dicens voce aliquantulum elevata : Domine , non sum dignus , et secreto prosequitur : ut intres , etc . 
Quibus tertio dictis , ex sinistra accipit ambas partes praedictae Hostiae inter pollicem et indicem dexterae manus , et cum illa supra Patenam signat seipsum signo crucis , ita tamen ut Hostia non egrediatur limites Patenae dicens : Corpus Domini nostri Jesu Christi custodiat animam meam in vitam aeternam . 
Amen : et se inclinans , cubitis super Altare positis , reverenter easdem ambas partes sumit : quibus sumptis , deponit Patenam super Corporale , et erigens se , junctis indicibus et pollicibus , ambas quoque manus ante faciem jungit , et aliquantulum quiescit in meditatione sanctissimi Sacramenti . 
Deinde depositis manibus dicit secreto : Quid retribuam Domino pro omnibus quae retribuit mihi ? 
et interim discooperit Calicem , genuflectit , surgit , accipit Patenam , inspicit Corporale , colligit fragmenta cum Patena , si quae sint in eo , Patenam quoque diligenter cum pollice et indice dexterae manus super Calicem extergit et ipsos digitos , ne quid fragmentorum in eis remaneat . 
Si vero adsint Hostiae consecratae super Corporale positae pro alio tempore conservandae , facta prius genuflexione , reponit eas in vas ad hoc ordinatum , et diligenter advertit ne aliquod fragmentum , quantumcumque minimum , remaneat super Corporale : quod si fuerit , accurate reponit in Calicem . 
Post extersionem Patenae , junctis pollicibus et indicibus , Calicem dextera manu infra nodum cuppae accipit , sinistra Patenam , dicens : Calicem salutaris , etc . 
, et signans se signo crucis cum Calice , dicit : Sanguis Domini nostri , etc . 
et manu sinistra supponens Patenam Calici , stans reverenter , sumit totum Sanguinem cum particula in Calice posita . 
Quibus sumptis , dicit secreto : Quod ore sumpsimus , etc . 
, et super Altare porrigit Calicem ministro in cornu Epistolae , quo vinum fundente , se purificat : deinde vino et aqua abluit pollices et indices super Calicem , quos abstergit Purificatorio , interim dicens : Corpus tuum , Domine , quod sumpsi , etc . 
Ablutionem sumit , et extergit os et Calicem Purificatorio : quo facto Purificatorium extendit super Calicem et desuper Patenam ac super Patenam parvam Pallam ; et , plicato Corporali , quod reponit in Bursam , cooperit Calicem Velo , et Bursam desuper ponit , et collocat in medio Altaris , ut in principio Missae . 
Si qui sunt communicandi in Missa , Sacerdos post sumptionem Sanguinis , antequam se purificet , facta genuflexione , ponat particulas consecratas in Pyxide , vel , si pauci sint communicandi , super Patenam , nisi a principio positae fuerint in Pyxide seu alio Calice . 
Interim minister ante eos extendit linteum seu velum album , et pro eis facit Confessionem dicens : Confiteor Deo , etc . 
Tum Sacerdos iterum genuflectit , et manibus junctis vertens se ad populum in cornu Evangelii , dicit : Misereatur vestri , et Indulgentiam , absolutionem , et remissionem peccatorum vestrorum , etc . 
, et manu dextera facit signum crucis super eos . 
Postea genuflectens , accipit manu sinistra Pyxidem seu Patenam cum Sacramento , dextera vero sumit unam particulam , quam inter pollicem et indicem tenet aliquantulum elevatam super Pyxidem seu Patenam , et conversus ad communicandos in medio Altaris , dicit : Ecce Agnus Dei , ecce , qui tollit peccata mundi . 
Deinde dicit : Domine , non sum dignus , ut intres sub tectum meum , sed tantum dic verbo , et sanabitur anima mea . 
Quibus verbis tertio repetitis , accedit ad eorum dexteram , hoc est , ad latus Epistolae , et unicuique porrigit Sacramentum faciens cum eo signum crucis super Pyxidem vel Patenam , et simul dicens : Corpus Domini nostri Jesu Christi custodiat animam tuam in vitam aeternam . 
Amen . 
Omnibus communicatis , revertitur ad Altare , nihil dicens : et non dat eis benedictionem , quia illam daturus est in fine Missae . 
Si particulae positae erant super Corporale , extergit illud cum Patena , et si qua in eo fuerint fragmenta , in Calicem immittit . 
Deinde dicit secreto : Quod ore sumpsimus , Domine , etc . 
, et se purificat , dicens : Corpus tuum , Domine , quod sumpsi , etc . 
, et alia facit ut supra . 
Minister autem dextera manu tenens vas cum vino et aqua , sinistra vero mappulam , aliquanto post Sacerdotem eis porrigit purificationem , et mappulam ad os abstergendum . 
Si in Altari remaneant particulae in Calice , seu in alio vase usque ad finem Missae , serventur ea , quae in Feria V Coenae Domini praescribuntur circa finem Missae . 
XI - De Communione et Orationibus post Communionem dicendis C elebrante purificato , dum Calicem collocat in Altari , liber Missalis defertur per ministrum ad cornu Epistolae , et collocatur ut in Introitu . 
Ipse autem minister genuflectit juxta cornu Evangelii , ut in principio Missae . 
Deinde Celebrans , stans junctis manibus , legit Antiphonam quae dicitur Communio ; qua lecta , junctis itidem manibus ante pectus , vadit ad medium Altaris , et eo osculato , vertit se ad populum a manu sinistra ad dexteram , et dicit : Dominus vobiscum , et per eandem viam redit ad librum , dicit Orationes post Communionem , eisdem modo , numero et ordine , ut supra dictae sunt Collectae . 
Quibus finitis , claudit librum , et jungens manus ante pectus , revertitur ad medium Altaris , ubi eo osculato , vertit se ad populum , et dicit , ut supra : Dominus vobiscum , quo dicto , stans junctis manibus ante pectus versus populum , dicit , si dicenduin est : Ite , Missa est , et per eandem viam revertitur ad Altare . 
Si vero non sit dicendum , dicto Dominus vobiscum , revertitur eodem modo per eandem viam ad medium Altaris , ubi stans versus ad illud , junctis ante pectus manibus , dicit : Benedicamus Domino . 
In Missis autem Defunctorum eodem modo stans versus Altare , dicit : Requiescant in pace . 
In Quadragesima autem a Feria IV Cinerum usque ad Feriam IV Majoris Hebdomadae in feriali Officio , postquam Celebrans dixit Orationes post Communionem cum suis solitis conclusionibus , antequam dicat : Dominus vobiscum , stans in eodem loco ante librum dicit : Oremus . 
Humiliate capita vestra Deo , caput inclinans , et extensis manibus , subjungit eadem voce Orationem super populum , ibidem positam , qua finita , osculatur Altare , et vertens se ad populum dicit : Dominus vobiscum , et alia ut supra . 
Ite , Missa est Oremus Humiliate , etc . 
XII - De Benedictione in fine Missae et Evangelio sancti Joannis D icto Ite , Missa est , vel Benedicamus Domino , ut supra , Celebrans ante medium Altaris stans junctis manibus super eo , et capite inclinato , dicit secreto : Placeat tibi , sancta Trinitas , etc . 
Quo dicto , extensis manibus hinc inde super Altare positis , ipsum in medio osculatur : tum erigens se , adhuc stans versus illud , elevat ad caelum oculos et manus , quas extendit et jungit , caputque Cruci inclinans , dicit voce intelligibili : Benedicat vos omnipotens Deus , et junctis manibus , ac demissis ad terram oculis , vertens se ad populum a sinistro latere ad dexterum , extensa manu dextera , junctisque digitis , et manu sinistra infra pectus posita , semel benedicit populo dicens : Pater , et Filius , et Spiritus Sanctus . 
R . 
Amen ; et circulum perficiens accedit ad cornu Evangelii , ubi dicto Dominus vobiscum , et R . 
Et cum spiritu tuo , pollice dextero signans primum signo crucis Altare , seu librum in principio Evangelii , deinde frontem , os et pectus , dicit : Initium sancti Evangelii secundum Joannem , vel Sequentia sancti Evangelii , ut dictum est in Rubricis generalibus , et R . 
Gloria tibi , Domine , junctis manibus legit Evangelium : In principio , vel aliud ut convenit . 
Cum dicit : Et Verbum caro factum est , genuflectit versus cornu Evangelii , et surgens prosequitur ut prius : quo finito , minister stans a parte Epistolae respondet : Deo gratias . 
Si Celebrans in Altari vertit faciem ad populum , non vertit se , sed stans ut erat , benedicit populo , ut supra , in medio Altaris ; deinde accedit ad cornu Evangelii , et dicit Evangelium S. Joannis . 
Si celebravit coram Summo Pontifice , Cardinale , et Legato Sedis Apostolicae , vel Patriarcha , Archiepiscopo et Episcopo in Provincia , Civitate , vel Dioecesi sua exsistenti , Celebrans dicto Placeat tibi , sancta Trinitas , etc . 
, dicit : Benedicat vos omnipotens Deus , et convertens se ad Summum Pontificem genuflexus , ad Cardinalem vero , et Legatum , vel alium ex supradictis Praelatis , capite inclinato , quasi licentiam benedicendi petens , prosequitur : Pater , et Filius , et Spiritus Sanctus , benedicens astantes a parte ubi non adest Pontifex , Cardinalis , Legatus aut Praelatus praedicti . 
Si autem celebravit coram Patriarcha , Archiepiscopo , et Episcopo extra eorum Provinciam , Civitatem , vel Dioecesim constitutis , eis absque alio respectu , ut ceteris qui intersunt , more consueto benedicit . 
Si autem celebravit pro Defunctis , dicto Placeat tibi , sancta Trinitas , ut supra , et osculato Altari , accedit ad cornu Evangeii , et dicit Evangelium S. Joannis , praetermissa benedictione , quae in Missis Defunctorum non datur . 
Finito Evangelio in fine Missae , si celebravit coram Summo Pontifice , Cardinali , et Legato Sedis Apostolicae , vel Patriarcha , Archiepiscopo et Episcopo , convertit se ad illum coram quo ex praedictis celebravit , et facit reverentiam convenientem . 
Si non celebravit coram aliquo praedictorum , hujusmodi reverentiam praetermittit . 
Quibus omnibus absolutis , exstinguuntur per ministrum candelae : interim Sacerdos accipit sinistra Calicem , dexteram ponens super Bursam , ne aliquid cadat , descendit ante infimum gradum Altaris , et , ibi in medio vertens se ad illud , se profunde inclinat ( vel , si in eo est Tabernaculum sanctissimi Sacramenti , genuflectit ) ; et , facta reverentia , accipit biretum a ministro , caput cooperit , ac praecedente eodem ministro , eo modo quo venerat , redit ad Sacristiam , interim dicens Antiphonam Trium puerorum et Canticum Benedicite . 
Si vero sit dimissurus paramenta apud Altare ubi celebravit , finito Evangelio praedicto , ibidem illis se exuit , et dicit Antiphonam Trium puerorum cum Cantico et aliis Orationibus , ut suo loco ponuntur . 
XIII - De his , quae omittuntur in Missa pro Defunctis I n Missa pro Defunctis ante Confessionem non dicitur Psalmus Judica me , Deus , sed , pronuntiata Antiphona : Introibo ad altare Dei , et responso a ministro : Ad Deum , qui laetificat , etc . 
, dicitur V. Adjutorium nostrum , et Confessio , cum reliquis ut supra . 
Cum Celebrans ad Altare incipit Introitum , non signat se , sed , manu dextera extensa , facit signum crucis super librum , quasi aliquem benedicens . 
Non dicitur : Gloria Patri , sed post Psalmum repetitur : Requiem aeternam ; nec dicitur Gloria in excelsis , nec Alleluia , nec Jube , Domine , benedicere , nec Dominus sit in corde meo ; nec osculatur librum in fine . 
Non dicitur Credo , non benedicitur aqua in Calicem fundenda ; dicitur tamen Oratio : Deus , qui humanae substantiae , etc . 
Cum lavat manus , in fine Psalmi Lavabo inter innocentes , non dicitur Gloria Patri . 
Ad Agnus Dei non dicitur : miserere nobis , cujus loco dicitur : dona eis requiem ; nec tertio : dona nobis pacem , cujus loco dicitur : dona eis requiem sempiternam ; neque percutitur pectus . 
Non dicitur prima Oratio ante Communionem , scilicet : Domine Jesu Christe , qui dixisti Apostolis tuis , etc . 
, nec datur pax . 
In fine non dicitur : Ite , Missa est , nec Benedicamus Domino , sed : Requiescant in pace . 
Et non datur Benedictio : sed dicto Placeat , et osculato Altari , dicitur , ut supra : In principio erat Verbum , etc . 
Alia omnia ut in aliis Missis . 
Ordo Missae Sacerdos paratus cum ingreditur ad Altare , facta illi debita reverentia , signat se signo crucis a fronte ad pectus , et clara voce dicit : I n nomine Patris , et Filii , et Spiritus Sancti . 
Amen . 
Deinde , junctis manibus ante pectus , incipit Antiphonam : Introibo ad altare Dei . 
Minister respondet : Ad Deum , qui laetificat juventutem meam . 
Postea alternatim cum Ministris dicit sequentem Ps . 
, - Judica me , Deus , et discerne causam meam de gente non sancta : ab homine iniquo et doloso erue me . 
M. Quia tu es , Deus , fortitudo mea : quare me reppulisti , et quare tristis incedo , dum affligit me inimicus ? 
S. Emitte lucem tuam et veritatem tuam : ipsa me deduxerunt , et adduxerunt in montem sanctum tuum et in tabernacula tua . 
M. Et introibo ad altare Dei : ad Deum , qui laetificat juventutem meam . 
S. Confitebor tibi in cithara , Deus , Deus meus : quare tristis es , anima mea , et quare conturbas me ? 
M. Spera in Deo , quoniam adhuc confitebor illi : salutare vultus mei , et Deus meus . 
S. Gloria Patri , et Filio , et Spiritui Sancto . 
M. Sicut erat in principio , et nunc , et semper : et in saecula saecula saeculorum . 
Amen . 
S. repetit Antiphonam : Introibo ad altare Dei . 
R . 
Ad Deum , qui laetificat juventutem meam . 
Signat se , dicens : V. Adjutorium nostrum in nomine Domini . 
R . 
Qui fecit caelum et terram . 
Deinde junctis manibus profunde inclinatus facit Confessionem . 
; In Missis Defunctorum , et in Missis de Tempore a Dominica Passionis usque ad Sabbatum sanctum exclusive , omittitur Psalmus Judica me , Deus , cum Gloria Patri , et repetitione Antiphonae , sed dicto In nomine Patris , Introibo et Adjutorium , fit Confessio , ut sequitur : Confiteor Deo omnipotenti , beatae Mariae semper Virgini , beato Michaeli Archangelo , beato Joanni Baptistae , sanctis Apostolis Petro et Paulo , omnibus Sanctis , et vobis , fratres : quia peccavi nimis cogitatione , verbo et opere : ( Percutit sibi pectus ter , dicens : ) mea culpa , mea culpa , mea maxima culpa . 
Ideo precor beatam Mariam semper Virginem , beatum Michaelem Archangelum , beatum Joannem Baptistam , sanctos Apostolos Petrum et Paulum , omnes Sanctos , et vos , fratres , orare pro me ad Dominum Deum nostrum . 
Ministri respondent : Misereatur tui omnipotens Deus , et , dimissis peccatis tuis , perducat te ad vitam aeternam . 
Sacerdos dicit : Amen , et erigit se . 
Deinde Ministri repetunt Confessionem : et ubi a Sacerdote dicebatur vobis , fratres , et vos , fratres , a Ministris dicitur tibi , pater , et te , pater . 
Postea Sacerdos , junctis manibus , facit absolutionem , dicens : Misereatur vestri omnipotens Deus , et , dimissis peccatis vestris , perducat vos ad vitam aeternam . 
R . 
Amen . 
Signat se signo crucis , dicens : Indulgentiam , absolutionem et dimissionem peccatorum nostrorum tribuat nobis omnipotens et misericors Dominus . 
R . 
Amen . 
Et inclinatus prosequitur : V. Deus , tu conversus vivificabis nos . 
R . 
Et plebs tua laetabitur in te . 
V. Ostende nobis , Domine , misericordiam tuam . 
R . 
Et salutare tuum da nobis . 
V. Domine , exaudi orationem meam . 
R . 
Et clamor meus ad te veniat . 
V. Dominus vobiscum . 
R . 
Et cum spiritu tuo . 
Et extendens ac jungens manus , clara voce dicit : Oremus , et ascendens ad Altare , dicit secreto : Aufer a nobis , quaesumus , Domine , iniquitates nostras : ut ad Sancta sanctorum puris mereamur mentibus introire . 
Per Christum , Dominum nostrum . 
Amen . 
Deinde , manibus junctis super Altare , inclinatus dicit : Oramus te , Domine , per merita Sanctorum tuorum , ( Osculatur Altare in medio ) quorum reliquiae hic sunt , et omnium Sanctorum : ut indulgere digneris omnia peccata mea . 
Amen . 
; In Missa solemni , Celebrans , antequam legat Introitum , benedicit incensum , dicens : Ab illo bene dicaris , in cujus honore cremaberis . 
Amen . 
Et , accepto thuribulo a Diacono , incensat Altare , nihil dicens . 
Postea Diaconus , recepto thuribulo a Celebrante , incensat illum tantum . 
Deinde Celebrans signans se signo crucis incipit Introitum : quo finito , junctis manibus , alternatim cum Ministris dicit : Kyrie , eleison . 
Kyrie , eleison . 
Kyrie , eleison . 
Christe , eleison . 
Christe , eleison . 
Christe , eleison . 
Kyrie , eleison . 
Kyrie , eleison . 
Kyrie , eleison . 
Postea in medio Altaris extendens et jungens manus , caputque aliquantulum inclinans , dicit , si dicendum est , Gloria in excelsis Deo , et prosequitur junctis manibus . 
Cum dicit Adoramus te , Gratias agimus tibi , et Jesu Christe , et Suscipe deprecationem , inclinat caput ; et in fine dicens : Cum Sancto Spiritu , signat se a fronte usque ad pectus . 
G loria in excelsis Deo et in terra pax hominibus bonae voluntatis . 
Laudamus te , benedicimus te , adoramus te , glorificamus te , gratias agimus tibi propter magnam gloriam tuam , Domine Deus , Rex caelestis , Deus Pater omnipotens . 
Domine Fili unigenite , Jesu Christe , Domine Deus , Agnus Dei , Filius Patris , qui tollis peccata mundi , miserere nobis ; qui tollis peccata mundi , suscipe deprecationem nostram . 
Qui sedes ad dexteram Patris , miserere nobis . 
Quoniam tu solus Sanctus , tu solus Dominus , tu solus Altissimus , Jesu Christe , cum Sancto Spiritu : in gloria Dei Patris . 
Amen . 
Deinde osculatur Altare in medio , et versus ad populum dicit : V. Dominus vobiscum . 
R . 
Et cum spiritu tuo . 
Postea dicit : Oremus , et Orationes , unam aut plures , ut ordo Officii postulat . 
Sequitur Epistola , Graduale , Tractus , vel Alleluja cum Versu , aut Sequentia , prout Tempus aut qualitas Missae postulat . 
His finitis , si est Missa solemnis , Diaconus deponit librum Evangeliorum super medium Altaris , et Celebrans benedicit incensum , ut supra : deinde Diaconus genuflexus ante Altare , manibus junctis , dicit : Munda cor meum ac labia mea , omnipotens Deus , qui labia Isaiae Prophetae calculo mundasti ignito : ita me tua grata miseratione dignare mundare , ut sanctum Evangelium tuum digne valeam nuntiare . 
Per Christum , Dominum nostrum . 
Amen . 
Postea accipit librum de Altari , et rursus genuflexus petit benedictionem a Sacerdote , dicens : Jube , domne , benedicere . 
Sacerdos respondet : Dominus sit in corde tuo et in labiis tuis : ut digne et competenter annunties Evangelium suum : In nomine Patris , et Filii , et Spiritus Sancti . 
Amen . 
Et , accepta benedictione , osculatur manum Celebrantis : et cum aliis Ministris , incenso et luminaribus accedens ad locum Evangelii , stans junctis manibus , dicit : V. Dominus vobiscum . 
R . 
Et cum spiritu tuo . 
Et pronuntians : Sequentia sancti Evangelii secundum N. , sive Initium , pollice dexterae manus signat librum in principio Evangelii , quod est lecturus , deinde seipsum in fronte , ore et pectore : et dum Ministri respondent : Gloria tibi , Domine , incensat ter librum , postea prosequitur Evangelium junctis manibus . 
Quo finito , Subdiaconus defert librum Sacerdoti , qui osculatur Evangelium , dicens : Per evangelica dicta deleantur nostra delicta . 
Deinde Sacerdos incensatur a Diacono . 
Si vero Sacerdos sine Diacono et Subdiacono celebrat , delato libro ad aliud cornu Altaris , inclinatus in medio , junctis manibus dicit : Munda cor meum , ut supra , et Jube , Domine , benedicere . 
Dominus sit in corde meo et in labiis meis : ut digne et competenter annuntiem Evangelium suum . 
Amen . 
Deinde , conversus ad librum , junctis manibus , dicit : V. Dominus vobiscum . 
R . 
Et cum spiritu tuo . 
Et pronuntians : Initium , sive Sequentia sancti Evangelii , signat librum , et se in fronte , ore et pectore , et legit Evangelium , ut dictum est . 
Quo finito , respondet Minister : Laus tibi , Christe , et Sacerdos osculatur Evangelium , dicens : Per evangelica dicta , ut supra . 
; In Missis Defunctorum dicitur Munda cor meum , sed non petitur benedictio , non deferuntur luminaria , nec Celebrans osculatur librum . 
Deinde ad medium Altaris extendens , elevans et jungens manus , dicit , si dicendum est , Credo in unum Deum , et prosequitur junctis manibus . 
Cum dicit Deum , caput Cruci inclinat : quod similiter facit , cum dicit Jesum Christum , et simul adoratur . 
Ad illa autem verba Et incarnatus est , genuflectit usque dum dicatur Et homo factus est . 
In fine ad Et vitam venturi saeculi , signat se signo crucis a fronte ad pectus . 
C redo in unum Deum , Patrem omnipotentem , factorem caeli et terrae , visibilium omnium et invisibilium . 
Et in unum Dominum Jesum Christum , Filium Dei unigenitum , et ex Patre natum ante omnia saecula . 
Deum de Deo , lumen de lumine , Deum verum de Deo vero , genitum , non factum , consubstantialem Patri : per quem omnia facta sunt . 
Qui propter nos homines et propter nostram salutem descendit de caelis . 
( Hic genuflectitur ) . 
Et incarnatus est de Spiritu Sancto ex Maria Virgine , et homo factus est . 
Crucifixus etiam pro nobis sub Pontio Pilato ; passus et sepultus est , et resurrexit tertia die secundum Scripturas , et ascendit in caelum , sedet ad dexteram Patris . 
Et iterum venturus est cum gloria , judicare vivos et mortuos , cujus regni non erit finis . 
Et in Spiritum Sanctum , Dominum et vivificantem : qui ex Patre Filioque procedit . 
Qui cum Patre et Filio simul adoratur et conglorificatur : qui locutus est per prophetas . 
Et unam , sanctam , catholicam et apostolicam Ecclesiam . 
Confiteor unum baptisma in remissionem peccatorum . 
Ex expecto resurrectionem mortuorum , et vitam venturi saeculi . 
Amen . 
Deinde osculatur Altare , et versus ad populum , dicit : V. Dominus vobiscum . 
R . 
Et cum spiritu tuo . 
Postea dicit : Oremus , et Offertorium . 
Quo dicto , si est Missa solemnis , Diaconus porrigit Celebranti Patenam cum Hostia : si privata , Sacerdos ipse accipit Patenam cum Hostia , quam offerens , dicit : Suscipe , sancte Pater , omnipotens aeterne Deus , hanc immaculatam hostiam , quam ego indignus famulus tuus offero tibi Deo meo vivo et vero , pro innumerabilibus peccatis , et offensionibus , et negligentiis meis , et pro omnibus circumstantibus , sed et pro omnibus fidelibus christianis vivis atque defunctis : ut mihi , et illis proficiat ad salutem in vitam aeternam . 
Amen . 
Deinde faciens crucem cum eadem Patena , deponit Hostiam super Corporale . 
Diaconus ministrat vinum , Subdiaconus aquam in Calice : vel si privata est Missa , utrumque infundit Sacerdos , et aquam miscendam in Calice benedicit signo crucis , dicens : Deus , qui humanae substantiae dignitatem mirabiliter condidisti , et mirabilius reformasti : da nobis per hujus aquae et vini mysterium ejus divinitatis esse consortes , qui humanitatis nostrae fieri dignatus est particeps , Jesus Christus , Filius tuus , Dominus noster : Qui tecum vivit et regnat in unitate Spiritus Sancti Deus : per omnia saecula saeculorum . 
Amen . 
; In Missis Defunctorum dicitur praedicta Oratio : sed aqua non benedicitur . 
Postea accipit Calicem , et offert dicens : Offerimus tibi , Domine , calicem salutaris , tuam deprecantes clementiam : ut in conspectu divinae majestatis tuae , pro nostra et totius mundi salute , cum odore suavitatis ascendat . 
Amen . 
Deinde facit signum crucis cum Calice , et illum ponit super Corporale , et Palla cooperit : tum , junctis manibus super Altare , aliquantulum inclinatus , dicit : In spiritu humilitatis et in animo contrito suscipiamur a te , Domine : et sic fiat sacrificium nostrum in conspectu tuo hodie , ut placeat tibi , Domine Deus . 
Erectus expandit manus , easque in altum porrectas jungens , elevatis ad caelum oculis et statim demissis , dicit : Veni , sanctificator omnipotens aeterne Deus : Benedicit Oblata , prosequendo : et bene dic hoc sacrificium , tuo sancto nomini praeparatum . 
Postea , si solemniter celebrat , benedicit incensum , dicens : Per intercessionem beati Michaelis Archangeli , stantis a dextris altaris incensi , et omnium electorum suorum , incensum istud dignetur Dominus bene dicere , et in odorem suavitatis accipere . 
Per Christum , Dominum nostrum . 
Amen . 
Et , accepto thuribulo a Diacono , incensat Oblata , modo in Rubricis generalibus praescripto , dicens : Incensum istud a te benedictum ascendat ad te , Domine : et descendat super nos misericordia tua . 
Deinde incensat Altare , dicens : Ps . 
, - Dirigatur , Domine , oratio mea , sicut incensum , in conspectu tuo : elevatio manuum mearum sacrificium vespertinum . 
Pone , Domine , custodiam ori meo , et ostium circumstantiae labiis meis : ut non declinet cor meum in verba malitiae , ad excusandas excusationes in peccatis . 
Dum reddit thuribulum Diacono , dicit : Accendat in nobis Dominus ignem sui amoris , et flammam aeternae caritatis . 
Amen . 
Postea incensatur Sacerdos a Diacono , deinde alii per ordinem . 
Interim Sacerdos lavat manus , dicens : Ps . 
, - Lavabo inter innocentes manus meas : et circumdabo altare tuum , Domine : Ut audiam vocem laudis , et enarrem universa mirabilia tua . 
Domine , dilexi decorem domus tuae et locum habitationis gloriae tuae . 
Ne perdas cum impiis , Deus , animam meam , et cum viris sanguinum vitam meam : In quorum manibus iniquitates sunt : dextera eorum repleta est muneribus . 
Ego autem in innocentia mea ingressus sum : redime me et miserere mei . 
Pes meus stetit in directo : in ecclesiis benedicam te , Domine . 
Gloria Patri , et Filio , et Spiritui Sancto . 
Sicut erat in principio , et nunc , et semper : et in saecula saeculorum . 
Amen . 
; In Missis Defunctorum , et Tempore Passionis in Missis de Tempore omittitur Gloria Patri . 
Deinde , aliquantulum inclinatus in medio Altaris , junctis manibus super eo , dicit : S uscipe , sancta Trinitas , hanc oblationem , quam tibi offerimus ob memoriam passionis , resurrectionis et ascensionis Jesu Christi , Domini nostri : et in honorem beatae Mariae semper Virginis , et beati Joannis Baptistae , et sanctorum Apostolorum Petri et Pauli , et istorum et omnium Sanctorum : ut illis proficiat ad honorem , nobis autem ad salutem : et illi pro nobis intercedere dignetur in caelis , quorum memoriam agimus in terris . 
Per eundem Christum , Dominum nostrum . 
Amen . 
Postea osculatur Altare , et versus ad populum extendens , et jungens manus , voce paululum elevata , dicit : Orate , fratres : ut meum ac vestrum sacrificium acceptabile fiat apud Deum Patrem omnipotentem . 
Minister , seu circumstantes respondent : alioquin ipsemet Sacerdos : Suscipiat Dominus sacrificium de manibus tuis ( vel meis ) ad laudem et gloriam nominis sui , ad utilitatem quoque nostram , totiusque Ecclesiae suae sanctae . 
Sacerdos submissa voce dicit : Amen . 
Deinde , manibus extensis , absolute sine Oremus subjungit Orationes secretas . 
Quibus finitis , cum pervenerit ad conclusionem , clara voce dicit : Per omnia saecula saeculorum , cum Praefatione , ut in sequentibus . 
Praefationem incipit ambabus manibus positis hinc inde super Altare : quas aliquantulum elevat , cum dicit : Sursum corda . 
Jungit eas ante pectus , et caput inclinat , cum dicit : Gratias agamus Domino , Deo nostro . 
Deinde disjungit manus , et disjunctas tenet usque ad finem Praefationis : qua finita , iterum jungit eas , et inclinatus dicit : Sanctus . 
Et cum dicit : Benedictus , qui venit , signum crucis sibi producit a fronte ad pectus . 
CANON MISSAE Finita Praefatione , Sacerdos extendens , elevans aliquantulum et jungens manus , elevansque ad caelum oculos , et statim demittens , profunde inclinatus ante Altare , manibus super eo positis , dicit : T e igitur , clementissime Pater , per Jesum Christum , Filium tuum , Dominum nostrum , supplices rogamus ac petimus , Osculatur Altare et , junctis manibus ante pectus , dicit : uti accepta habeas et benedicas , Signat ter super Hostiam et Calicem simul , dicens : haec dona , haec munera , haec sancta sacrificia illibata , Extensis manibus prosequitur : in primis , quae tibi offerimus pro Ecclesia tua sancta catholica : quam pacificare , custodire , adunare et regere digneris toto orbe terrarum : una cum famulo tuo Papa nostro N. et Antistite nostro N. et omnibus orthodoxis , atque catholicae et apostolicae fidei cultoribus . 
Commemoratio pro vivis Memento , Domine , famulorum famularumque tuarum N. et N. Jungit manus , orat aliquantulum pro quibus orare intendit : deinde manibus extensis prosequitur : et omnium circumstantium , quorum tibi fides cognita est et nota devotio , pro quibus tibi offerimus : vel qui tibi offerunt hoc sacrificium laudis , pro se suisque omnibus : pro redemptione animarum suarum , pro spe salutis et incolumitatis suae : tibique reddunt vota sua aeterno Deo , vivo et vero . 
; Per Annum ut infra . 
INFRA ACTIONEM In Nativitate Domini : C ommunicantes , et diem sacratissimum ( noctem sacratissimam ) celebrantes , quo ( qua ) beatae Mariae intemerata virginitas huic mundo edidit Salvatorem : sed et memoriam venerantes , in primis ejusdem gloriosae semper Virginis Mariae , Genitricis ejusdem Dei et Domini nostri Jesu Christi : In Epiphania Domini : C ommunicantes , et diem sacratissimum celebrantes , quo Unigenitus tuus , in tua tecum gloria coaeternus , in veritate carnis nostrae visibiliter corporalis apparuit : sed et memoriam venerantes , in primis gloriosae semper Virginis Mariae , Genitricis ejusdem Dei et Domini nostri Jesu Christi : In Paschate : C ommunicantes , et diem sacratissimum ( noctem sacratissimam ) celebrantes Resurrectionis Domini nostri Jesu Christi secundum carnem : sed et memoriam venerantes , in primis gloriosae semper Virginis Mariae , Genitricis ejusdem Dei et Domini nostri Jesu Christi : In Ascensione Domini : C ommunicantes , et diem sacratissimum celebrantes , quo Dominus noster , unigenitus Filius tuus , unitam sibi fragilitatis nostrae substantiam in gloriae tuae dextera collocavit : sed et memoriam venerantes , in primis gloriosae semper Virginis Mariae , Genitricis ejusdem Dei et Domini nostri Jesu Christi : In Pentecoste : C ommunicantes , et diem sacratissimum Pentecostes celebrantes , quo Spiritus Sanctus Apostolis innumeris linguis apparuit : sed et memoriam venerantes , in primis gloriosae semper Virginis Mariae , Genitricis Dei et Domini nostri Jesu Christi : sed [ et Beati Joseph , ejusdem Virginis Sponsi , ] et beatorum Apostolorum ac Martyrum tuorum , Petri et Pauli , Andreae , Jacobi , Joannis , Thomae , Jacobi , Philippi , Bartholomaei , Matthaei , Simonis et Thaddaei : Lini , Cleti , Clementis , Xysti , Cornelii , Cypriani , Laurentii , Chrysogoni , Joannis et Pauli , Cosmae et Damiani : et omnium Sanctorum tuorum ; quorum meritis precibusque concedas , ut in omnibus protectionis tuae muniamur auxilio . 
Jungit manus . 
Per eundem Christum , Dominum nostrum . 
Amen . 
Hanc igitur , extra Pascha et Pentecosten , ut infra . 
In Paschate et Pentecoste tantum , tenens manus expansas super Oblata dicit : H anc igitur oblationem servitutis nostrae , sed et cunctae familiae tuae , quam tibi offerimus pro his quoque , quos regenerare dignatus es ex aqua et Spiritu Sancto , tribuens eis remissionem omnium peccatorum , quaesumus , Domine , ut placatus accipias : diesque nostros in tua pace disponas , atque ab aeterna damnatione nos eripi , et in electorum tuorum jubeas grege numerari . 
Jungit manus . 
Per Christum , Dominum nostrum . 
Amen . 
Quam oblationem . 
Sic dicitur in recensitis Festivitatibus , nempe in Nativitate , Epiphania et Ascensione Domini et per totam Octavam in omnibus Missis , quae de Octava vel de Dominica infra Octavam celebrentur , aut cum utriusque vel alterutrius Commemoratione habeantur ; a Sabbato sancto usque ad Sabbatum in Albis inclusive in omnibus Missis , quae de Octava celebrentur , aut cum ejus Commemoratione habeantur ; a Vigilia Pentecostes usque ad sequens Sabbatum inclusive in omnibus Missis , quae de Vigilia vel de Octava celebrentur , aut cum alterutrius Commemoratione habeantur . 
Extra praedictas Festivitates dicitur infra Actionem : Communicantes , et memoriam venerantes , in primis gloriosae semper Virginis Mariae , Genitricis Dei et Domini nostri Jesu Christi : sed [ et Beati Joseph , ejusdem Virginis Sponsi , ] et beatorum Apostolorum ac Martyrum tuorum , Petri et Pauli , Andreae , Jacobi , Joannis , Thomae , Jacobi , Philippi , Bartholomaei , Matthaei , Simonis et Thaddaei : Lini , Cleti , Clementis , Xysti , Cornelii , Cypriani , Laurentii , Chrysogoni , Joannis et Pauli , Cosmae et Damiani : et omnium Sanctorum tuorum ; quorum meritis precibusque concedas , ut in omnibus protectionis tuae muniamur auxilio . 
Jungit manus . 
Per eundem Christum , Dominum nostrum . 
Amen . 
Tenens manus expansas super Oblata , dicit : H anc igitur oblationem servitutis nostrae , sed et cunctae familiae tuae , quaesumus , Domine , ut placatus accipias : diesque nostros in tua pace disponas , atque ab aeterna damnatione nos eripi , et in electorum tuorum jubeas grege numerari . 
Jungit manus . 
Per Christum , Dominum nostrum . 
Amen . 
Q uam oblationem tu , Deus , in omnibus , quaesumus , Signat ter super Oblata , bene dictam , adscrip tam , ra tam , rationabilem , acceptabilemque facere digneris : Signat semel super Hostiam , ut nobis Cor pus , et semel super Calicem , et San guis fiat dilectissimi Filii tui , Jungit manus , Domini nostri Jesu Christi . 
Qui pridie quam pateretur , Accipit Hostiam , accepit panem in sanctas ac venerabiles manus suas , Elevat oculos ad caelum , et elevatis oculis in caelum ad te Deum , Patrem omnipotentem , Caput inclinat , tibi gratias agens , Signat super Hostiam , bene dixit , fregit , deditque discipulis suis , dicens : Accipite , et manducate ex hoc omnes . 
Tenens ambabus manibus Hostiam inter indices et pollices , profert verba consecrationis secrete , distincte , et attente super Hostiam , et simul super omnes , si plures sint consecrandae . 
Hoc est enim Corpus meum Quibus verbis prolatis , statim Hostiam consecratam genuflexus adorat : surgit , ostendit populo , reponit super Corporale , et genuflexus iterum adorat : nec amplius pollices et indices disjungit , nisi quando Hostia tractanda est , usque ad ablutionem digitorum . 
Tunc , detecto Calice , dicit : Simili modo postquam coenatum est , Ambabus manibus accipit Calicem , accipiens et hunc praeclarum Calicem in sanctas ac venerabiles manus suas : item Caput inclinat , tibi gratias agens , Sinistra tenens Calicem , dextera signat super eum , bene dixit , deditque discipulis suis , dicens : Accipite , et bibite ex eo omnes . 
Profert verba consecrationis super Calicem , attente , continuate , et secrete , tenens illum parum elevatum . 
Hic est enim Calix Sanguinis mei , novi et aeterni testamenti : mysterium fidei : qui pro vobis et pro multis effundetur in remissionem peccatorum Quibus verbis prolatis , deponit Calicem super Corporale , et dicens secrete : Haec quotiescumque feceritis , in mei memoriam facietis . 
Genuflexus adorat : surgit , ostendit populo , deponit , cooperit , et genuflexus iterum adorat . 
Deinde disjunctis manibus dicit : U nde et memores , Domine , nos servi tui , sed et plebs tua sancta , ejusdem Christi Filii tui , Domini nostri , tam beatae passionis , nec non et ab inferis resurrectionis , sed et in caelos gloriosae ascensionis : offerimus praeclarae majestati tuae de tuis donis ac datis , Jungit manus , et signat ter super Hostiam , et Calicem simul , dicens : hostiam puram , hostiam sanctam , hostiam immaculatam , Signat semel super Hostiam , dicens : Panem sanctum vitae aeternae , et semel super Calicem , dicens : et Calicem salutis perpetuae . 
Extensis manibus prosequitur : Supra quae propitio ac sereno vultu respicere digneris : et accepta habere , sicuti accepta habere dignatus es munera pueri tui justi Abel , et sacrificium Patriarchae nostri Abrahae : et quod tibi obtulit summus sacerdos tuus Melchisedech , sanctum sacrificium , immaculatam hostiam . 
Profunde inclinatus , junctis manibus et super Altare positis , dicit : S upplices te rogamus , omnipotens Deus : jube haec perferri per manus sancti Angeli tui in sublime altare tuum , in conspectu divinae majestatis tuae : ut , quotquot Osculatur Altare , ex hac altaris participatione sacrosanctum Filii tui Jungit manus , et signat semel super Hostiam , et semel super Calicem , Cor pus , et San guinem sumpserimus , Seipsum signat , dicens : omni benedictione caelesti et gratia repleamur . 
Jungit manus . 
Per eundem Christum , Dominum nostrum . 
Amen . 
Commemoratio pro defunctis M emento etiam , Domine , famulorum famularumque tuarum N. et N. , qui nos praecesserunt cum signo fidei , et dormiunt in somno pacis . 
Jungit manus , orat aliquantulum pro iis defunctis , pro quibus orare intendit , deinde extensis manibus prosequitur : Ipsis , Domine , et omnibus in Christo quiescentibus locum refrigerii , lucis et pacis ut indulgeas , deprecamur . 
Jungit manus , et caput inclinat , dicens : Per eundem Christum , Dominum nostrum . 
Amen . 
Manu dextera percutit sibi pectus , elata aliquantulum voce dicens : Nobis quoque peccatoribus Extensis manibus ut prius , secrete prosequitur : famulis tuis , de multitudine miserationum tuarum sperantibus , partem aliquam et societatem donare digneris , cum tuis sanctis Apostolis et Martyribus : cum Joanne , Stephano , Matthia , Barnaba , Ignatio , Alexandro , Marcellino , Petro , Felicitate , Perpetua , Agatha , Lucia , Agnete , Caecilia , Anastasia , et omnibus Sanctis tuis : intra quorum nos consortium , non aestimator meriti , sed veniae , quaesumus , largitor admitte . 
Jungit manus . 
Per Christum , Dominum nostrum . 
Per quem haec omnia , Domine , semper bona creas , Signat ter super Hostiam , et Calicem simul , dicens : sancti ficas , vivi ficas , bene dicis et praestas nobis . 
Discooperit Calicem , genuflectit , accipit Hostiam inter pollicem et indicem manus dexterae : et tenens sinistra Calicem , cum Hostia signat ter a labio ad labium Calicis , dicens : P er ip sum , et cum ip so , et in ip so Cum ipsa Hostia signat bis inter se et Calicem , dicens : est tibi Deo Patri omnipotenti in unitate Spiritus Sancti Elevans parum Calicem cum Hostia , dicit : omnis honor , et gloria Reponit Hostiam , Calicem Palla cooperit , genuflectit , surgit , et dicit intelligibili voce vel cantat : Per omnia saecula saeculorum . 
R . 
Amen . 
Jungit manus . 
Oremus . 
P raeceptis salutaribus moniti , et divina institutione formati , audemus dicere . 
Extendit manus . 
P ater noster , qui es in caelis : sanctificetur nomen tuum ; adveniat regnum tuum ; fiat voluntas tua , sicut in caelo , et in terra . 
Panem nostrum cotidianum da nobis hodie ; et dimitte nobis debita nostra , sicut et nos dimittimus debitoribus nostris ; et ne nos inducas in tentationem , sed libera nos a malo . 
R . 
Sed libera nos a malo . 
Sacerdos secrete dicit : Amen . 
Deinde manu dextera accipit inter indicem et medium digitos Patenam , quam tenens super Altare erectam , dicit secrete : Libera nos , quaesumus , Domine , ab omnibus malis , praeteritis , praesentibus et futuris : et intercedente beata et gloriosa semper Virgine Maria , cum beatis Apostolis tuis Petro et Paulo , atque Andrea , et omnibus Sanctis , Signat se cum Patena a fronte ad pectus , da propitius pacem in diebus nostris : Patenam osculatur , ut , ope misericordiae tuae adjuti , et a peccato simus semper liberi et ab omni perturbatione securi . 
Submittit Patenam Hostiae , discooperit Calicem , genuflectit , surgit , accipit Hostiam , et eam super Calicem tenens utraque manu , frangit per medium , dicens : Per eundem Dominum nostrum Jesum Christum , Filium tuum . 
Et mediam partem , quam in dextera manu tenet , ponit super Patenam . 
Deinde ex parte , quae in sinistra remanserat , frangit particulam , dicens : Qui tecum vivit et regnat in unitate Spiritus Sancti Deus . 
Aliam mediam partem , quam in sinistra manu habet , adjungit mediae super Patenam positae et particulam parvam dextera retinens super Calicem , quem sinistra per nodum infra cuppam tenet , dicit intelligibili voce vel cantat : Per omnia saecula saeculorum . 
R . 
Amen . 
Cum ipsa particula signat ter super Calicem , dicens : Pax Domini sit semper vobis cum . 
R . 
Et cum spiritu tuo . 
Particulam ipsam immittit in Calicem , dicens secrete : Haec commixtio , et consecratio Corporis et Sanguinis Domini nostri Jesu Christi , fiat accipientibus nobis in vitam aeternam . 
Amen . 
Cooperit Calicem , genuflectit , surgit , et inclinatus Sacramento , junctis manibus , et ter pectus percutiens , intelligibili voce dicit : Agnus Dei , qui tollis peccata mundi : miserere nobis . 
Agnus Dei , qui tollis peccata mundi : miserere nobis . 
Agnus Dei , qui tollis peccata mundi : dona nobis pacem . 
In Missis Defunctorum non dicitur miserere nobis , sed ejus loco dona eis requiem , et in tertio additur sempiternam . 
Deinde , junctis manibus super Altare , inclinatus dicit secrete sequentes Orationes : Domine Jesu Christe , qui dixisti Apostolis tuis : Pacem relinquo vobis , pacem meam do vobis : ne respicias peccata mea , sed fidem Ecclesiae tuae ; eamque secundum voluntatem tuam pacificare et coadunare digneris : Qui vivis et regnas Deus per omnia saecula saeculorum . 
Amen . 
Si danda est pax , osculatur Altare , et dans pacem , dicit : Pax tecum . 
R . 
Et cum spiritu tuo . 
In Missis Defunctorum non datur pax , neque dicitur praecedens Oratio . 
Domine Jesu Christe , Fili Dei vivi , qui ex voluntate Patris , cooperante Spiritu Sancto , per mortem tuam mundum vivificasti : libera me per hoc sacrosanctum Corpus et Sanguinem tuum ab omnibus iniquitatibus meis et universis malis : et fac me tuis semper inhaerere mandatis , et a te numquam separari permittas : Qui cum eodem Deo Patre et Spiritu Sancto vivis et regnas Deus in saecula saeculorum . 
Amen . 
Perceptio Corporis tui , Domine Jesu Christe , quod ego indignus sumere praesumo , non mihi proveniat in judicium et condemnationem : sed pro tua pietate prosit mihi ad tutamentum mentis et corporis , et ad medelam percipiendam : Qui vivis et regnas cum Deo Patre in unitate Spiritus Sancti Deus : per omnia saecula saeculorum . 
Amen . 
Genuflectit , surgit , et dicit : Panem caelestem accipiam , et nomen Domini invocabo . 
Deinde parum inclinatus , accipit ambas partes Hostiae inter pollicem et indicem sinistrae manus , et Patenam inter eundem indicem et medium supponit , et dextera tribus vicibus percutiens pectus , elata aliquantulum voce , ter dicit devote et humiliter : Domine , non sum dignus , Et secrete prosequitur : ut intres sub tectum meum : sed tantum dic verbo , et sanabitur anima mea . 
Postea dextera se signans cum Hostia super Patenam , dicit : Corpus Domini nostri Jesu Christi custodiat animam meam in vitam aeternam . 
Amen . 
Et se inclinans , reverenter sumit ambas partes Hostiae : quibus sumptis , deponit Patenam super Corporale , et erigens se jungit manus , et quiescit aliquantulum in meditatione Ss . 
mi Sacramenti . 
Deinde discooperit Calicem , genuflectit , colligit fragmenta , si quae sint , extergit Patenam super Calicem , interim dicens : Quid retribuam Domino pro omnibus , quae retribuit mihi ? 
Calicem salutaris accipiam , et nomen Domini invocabo . 
Laudans invocabo Dominum , et ab inimicis meis salvus ero . 
Accipit Calicem manu dextera , et eo se signans , dicit : Sanguis Domini nostri Jesu Christi custodiat animam meam in vitam aeternam . 
Amen . 
Et sinistra supponens Patenam Calici , reverenter sumit totum Sanguinem cum particula . 
Quo sumpto , si qui sint communicandi , eos communicet , antequam se purificet . 
Postea dicit : Quod ore sumpsimus , Domine , pura mente capiamus : et de munere temporali fiat nobis remedium sempiternum . 
Interim porrigit Calicem ministro , qui infundit in eo parum vini , quo se purificat : deinde prosequitur : Corpus tuum , Domine , quod sumpsi , et Sanguis , quem potavi , adhaereat visceribus meis : et praesta ; ut in me non remaneat scelerum macula , quem pura et sancta refecerunt sacramenta : Qui vivis et regnas in saecula saeculorum . 
Amen . 
Abluit et extergit digitos , ac sumit ablutionem : extergit os et Calicem , quem , plicato Corporali , operit et collocat in Altari ut prius : deinde prosequitur Missam . 
Dicto , post ultimam Orationem , V. Dominus vobiscum . 
R . 
Et cum spiritu tuo , dicit pro Missae qualitate , vel Ite , Missa est , vel Benedicamus Domino . 
R . 
Deo gratias . 
In Missis Defunctorum dicit : V. Requiescant in pace . 
R . 
Amen . 
I Tempore Paschali , hoc est a Missa Sabbati sancti usque ad Sabbatum in Albis inclusive in Missis de Tempore Ite , Missa est , alleluja , alleluja . 
II In Festis solemnibus ; III In Festis duplicibus ; IV In Missis B . 
Mariae Virginis ; V In Dominicis infra annum , in Festis semiduplicibus et infra Octavas , quae non sint beatae Mariae Virginis ; VI In Festis simlicibus Ite , Missa est . 
VIII In omnibus Feriis extra Tempus Paschale , in Litaniis majoribus et minoribus , in Vigiliis communibus item extra Tempus Paschale , atque , si omissum fuerit Gloria in excelsis , in Missis votivis , quae pro re gravi et publica simul causa non sint ; IX In Dominicis Septuagesimae , Sexagesimae et Quinquagesimae ; X In Vigilia Nativitatis Domini , etiamsi in Dominica occurrat , in Festo Ss . 
Innocentium et in Missis votivis pro re gravi et publica simul causa , quando non dicitur Gloria in excelsis . 
Benedicamus Domino . 
X In Missis Defunctorum Requiescant in pace . 
Dicto Ite , Missa est , vel Benedicamus Domino , Sacerdos inclinat se ante medium Altaris , et manibus junctis super illud , dicit secrete : Placeat tibi , sancta Trinitas , obsequium servitutis meae : et praesta ; ut sacrificium , quod oculis tuae majestatis indignus obtuli , tibi sit acceptabile , mihique et omnibus , pro quibus illud obtuli , sit , te miserante , propitiabile . 
Per Christum , Dominum nostrum . 
Amen . 
Deinde osculatur Altare : et elevatis oculis , extendens , elevans et jungens manus caputque Cruci inclinans , dicit : Benedicat vos omnipotens Deus , et versus ad populum , semel tantum benedicens , etiam in Missis solemnibus , prosequitur : Pater , et Filius , et Spiritus Sanctus . 
R . 
Amen . 
In Missa Pontificali ter benedicitur , ut in Pontificali habetur . 
Deinde Sacerdos in cornu Evangelii , junctis manibus dicit : V. Dominus vobiscum . 
R . 
Et cum spiritu tuo . 
Et signans signo crucis primum Altare vel librum , deinde se in fronte , ore et pectore , dicit : Initium sancti Evangelii secundum Joannem . 
Vel si aliud Evangelium legendum sit : Sequentia sancti Evangelii etc . 
R . 
Gloria tibi , Domine . 
Junctis manibus prosequitur : Joann . 
, - I n principio erat Verbum , et Verbum erat apu Deum , Deus erat Verbum . 
Hoc erat in principio apud Deum . 
Omnia per ipsum facta sunt : et sine ipso factum est nihil , quod factum est : in ipso vita erat , et vita erat lux hominum : et lux in tenbris lucet , et tenebrae eam non comprehenderunt . 
Fuit homo , missus a Deo , cui nomen erat Joannes . 
Hic venit in testimonium , ut testimonium perhiberet de lumine , ut omnes crederent per illum . 
Non erat ille lux , sed ut testimonium perhiberet de lumine . 
Erat lux vera , quae illuminat omnem hominem venientem in hunc mundum . 
In mundo erat , et mundus per ipsum factus est , et mundus eum non cognovit . 
In propria venit , et sui eum non receperunt . 
Quotquot autem receperunt eum , dedit eis potestatem filios Dei fieri , his , qui credunt in nomine ejus : qui non ex sanguinibus , neque ex voluntate carnis , neque ex voluntate vir , sed ex Deo nati sunt . 
Genuflectit dicens : Et Verbum caro factum est , Et surgens prosequitur : et habitavit in nobis : et vidimus gloriam ejus , gloriam quasi Unigeniti a Patre , plenum gratiae et veritatis . 
R . 
Deo gratias . 
In Missis Defunctorum non datur benedictio , sed dicto Requiescant in pace , dicit : Placeat tibi , sancta Trinitas ; deinde , osculato Altari , legit Evangelium sancti Joannis . 
Finito Evangelio sancti Joannis , discedens ab Altari , pro gratiarum actione dicit Ant . 
Trium puerorum , cum reliquis , ut habetur in principio Missalis . 
De defectibus in celebratione Missarum occurrentibus I - Introductio S acerdos celebraturus omnem adhibeat diligentiam , ne desit aliquid ex requisitis ad Sacramentum Eucharistiae conficiendum . 
Potest autem defectus contingere ex parte materiae consecrandae , et ex parte formae adhibendae , et ex parte ministri conficientis . 
Quidquid enim horum deficit , scilicet materia debita , forma cum intentione , et Ordo Sacerdotalis in conficiente , non conficitur Sacramentum . 
Et his exsistentibus , quibuscumque aliis deficientibus , veritas adest Sacramenti . 
Alii vero sunt defectus , qui in Missae celebratione occurrentes , etsi veritatem Sacramenti non impediant , possunt tamen aut cum peccato , aut cum scandalo contingere . 
II - De defectibus Materiae D efectus ex parte materiae possunt contingere , si aliquid desit ex iis quae ad ipsam requiruntur . 
Requiritur enim , ut sit panis triticeus et vinum de vite : et ut hujusmodi materia consecranda , in actu consecrationis , sit coram Sacerdote . 
III - De defectu Panis S i panis non sit triticeus , vel , si triticeus , admixtus sit granis alterius generis in tanta quantitate , ut non maneat panis triticeus , vel sit alioqui corruptus , non conficitur Sacramentum . 
Si sit confectus de aqua rosacea , vel alterius distillationis , dubium est an conficiatur . 
Si coeperit corrumpi , sed non sit corruptus ; similiter si non sit azymus , secundum morem Ecclesiae Latinae , conficitur , sed conficiens graviter peccat . 
Si Celebrans ante consecrationem advertit Hostiam esse corruptam , aut non esse triticeam ; remota illa Hostia , aliam ponat , et facta oblatione , saltem mente concepta , prosequatur ab eo loco ubi desivit . 
Si id adverterit post consecrationem , etiam post illius Hostiae sumptionem , posita alia , faciat oblationem , ut supra , et a consecratione incipiat , scilicet ab illis verbis : Qui pridie quam pateretur : et illam priorem , si non sumpsit , sumat post sumptionem Corporis et Sanguinis , vel alii sumendam tradat , vel alicubi reverenter conservet . 
Si autem sumpserit , nihilominus sumat eam , quam consecravit : quia praeceptum de perfectione Sacramenti majoris est ponderis , quam quod a jejunis sumatur . 
Quod si hoc contingat post sumptionem Sanguinis , apponi debet rursus novus panis et vinum cum aqua ; et , facta prius oblatione , ut supra , Sacerdos consecret , incipiendo ab illis verbis : Qui pridie : ac statim sumat utrumque , et prosequatur Missam , ne Sacramentum remaneat imperfectum , et ut debitus servetur ordo . 
Si Hostia consecrata dispareat , vel casu aliquo , ut vento aut miraculo , vel ab aliquo animali accepta , et nequeat reperiri ; tunc altera consecretur ab eo loco incipiendo : Qui pridie quam pateretur , facta ejus prius oblatione , ut supra . 
IV - De defectu Vini S i vinum sit factum penitus acetum , vel penitus putridum , vel de uvis acerbis seu non maturis expressum , vel ei admixtum tantum aquae ut vinum sit corruptum ; non conficitur Sacramentum . 
Si vinum coeperit acescere , vel corrumpi , vel fuerit aliquantum acre , vel mustum de uvis tunc expressum , vel non fuerit admixta aqua , vel fuerit admixta aqua rosacea seu alterius distillationis , conficitur Sacramentum , sed conficiens graviter peccat . 
Si Celebrans ante consecrationem Sanguinis , quamvis post consecrationem Corporis , advertat aut vinum , aut aquam , aut utrumque non esse in Calice ; debet statim apponere vinum cum aqua , et facta oblatione , ut supra , consecrare : incipiendo ab illis verbis : Simili modo , etc . 
Si post verba consecrationis advertat vinum non fiusse positum , sed aquam ; deposita aqua in aliquod vas , iterum vinum cum aqua ponat in Calice , et consecret , resumendo a verbis praedictis : Simili modo , etc . 
Si hoc advertat post sumptionem Corporis , vel hujusmodi aquae : apponat aliam Hostiam iterum consecrandam , et vinum cum aqua in Calice , offerat utrumque , et consecret , et sumat , quamvis non sit jejunus . 
Vel , si Missa celebretur in loco publico , ubi plures adsint , ad evitandum scandalum poterit apponere vinum cum aqua , et facta oblatione ut supra , consecrare , ac statim sumere , et prosequi cetera . 
Si quis percipiat ante consecrationem , vel post consecrationem , totum vinum esse acetum , vel alias corruptum : idem servetur quod supra , ac si deprehenderet non esse positum vinum , vel solam aquam fuisse appositam in Calice . 
Si autem Celebrans ante consecrationem Calicis advertat , non fuisse appositam aquam : statim ponat eam , et proferat verba consecrationis . 
Si id advertat post consecrationem Calicis : nullo modo apponat , quia non est de necessitate Sacramenti . 
Si materia quae esset apponenda , ratione defectus vel panis vel vini , non posset ullo modo haberi : si id sit ante consecrationem Corporis , ulterius procedi non debet : si post consecrationem Corporis , aut etiam vini , deprehenditur defectus alterius speciei , altera jam consecrata : tunc , si nullo modo haberi possit , procedendum erit , et Missa absolvenda , ita tamen , ut praetermittantur verba et signa , quae pertinent ad speciem deficientem . 
Quod si exspectando aliquamdiu haberi possit : exspectandum erit , ne sacrificium remaneat imperfectum . 
V - De defectibus Formae D efectus ex parte formae possunt contingere , si aliquid desit ex iis quae ad integritatem verborum in ipsa consecratione requiruntur . 
Verba autem Consecrationis , quae sunt forma hujus Sacramenti , sunt haec : Hoc est enim Corpus meum . 
Et : Hic est enim Calix Sanguinis mei , novi et aeterni testamenti : mysterium fidei : qui pro vobis et pro multis effundetur in remissionem peccatorum . 
Si quis autem aliquid diminueret , vel immutaret de forma consecrationis Corporis et Sanguinis , et in ipsa verborum immutatione verba non idem significarent , non conficeret Sacramentum . 
Si vero aliquid adderet , quod significationem non mutaret , conficeret quidem , sed gravissime peccaret . 
Si Celebrans non recordetur se dixisse ea quae in consecratione communiter dicuntur , non debet propterea turbari . 
Si tamen certo ei constet , se omisisse aliquid eorum quae sunt de necessitate Sacramenti , id est , formam consecrationis , seu partem : resumat ipsam formam , et cetera prosequatur per ordinem . 
Si vero valde probabiliter dubitet , se aliquid essentiale omisisse : iteret formam saltem sub tacita condicione . 
Si autem non sunt de necessitate Sacramenti , non resumat , sed procedat ulterius . 
VI - De defectibus Ministri D efectus ex parte Ministri possunt contingere quoad ea quae in ipso requiruntur . 
Haec autem sunt : In primis intentio , deinde dispositio ainimae , dispositio corporalis , dispositio vestimentorum , dispositio in ministerio ipso quoad ea quae in ipso possunt occurrere . 
VII - De defectu Intentionis S i quis non intendit conficere , sed delusorie aliquid agere : item si aliquae Hostiae ex oblivione remaneant in Altari , vel aliqua pars vini , vel aliqua Hostia lateat , cum non intendat consecrare nisi quae videt : item si quis habeat coram se undecim Hostias , et intendat consecrare solum decem , non determinans quas decem intendit : in his casibus non consecrat , quia requiritur intentio . 
Secus , si putans quidem esse decem , tamen omnes voluit consecrare quas coram se habebat : nam tunc omnes erunt consecratae : atque ideo quilibet Sacerdos talem semper intentionem habere debet , scilicet , consecrandi eas omnes quas ante se ad consecrandum positas habet . 
Si Sacerdos putans se tenere unam Hostiam , post consecrationem invenerit fuisse duas simul junctas , in sumptione sumat simul utramque . 
Quod si deprehendat post sumptionem Corporis et Sanguinis aut etiam post ablutionem , reliquias aliquas relictas consecratas , eas sumat , sive parvae sint sive magnae , quia ad idem sacrificium spectant . 
Si vero relicta sit Hostia integra consecrata , eam in Tabernaculo cum aliis reponat : si hoc fieri nequit , sequenti Sacerdoti ibi celebraturo , in Altari supra Corporale decenter opertam , sumendam una cum altera quam est consecraturus , relinquat : vel , si neutrum horum fieri possit , in ipso Calice seu Patena decenter conservet , quousque vel in Tabernaculo reponatur , vel ab altero sumatur ; quod si non habeat quomodo honeste conservetur , potest eam ipsemet sumere . 
Si intentio non sit actualis in ipsa consecratione propter evagationem mentis , sed virtualis , cum accedens ad Altare intendat facere quod facit Ecclesia , conficitur Sacramentum , etsi curare debet Sacerdos , ut etiam actualem intentionem adhibeat . 
VIII - De defectibus Dispositionis Animae S i quis suspensus , excommunicatus , degradatus , irregularis , vel alias canonice impeditus celebret , conficit quidem Sacramentum , sed gravissime peccat , tam propter Communionem , quam indigne sumit , quam propter exsecutionem Ordinum , quae sibi erat interdicta . 
Si quis habens copiam Confessoris celebret in peccato mortali , graviter peccat . 
Si quis autem in casu necessitatis , non habens copiam Confessoris , in peccato mortali absque contritione celebret , graviter peccat . 
Secus , si conteratur : debet tamen , cum primum poterit , confiteri . 
Si in ipsa celebratione Missae Sacerdos recordetur , se esse in peccato mortali , conteratur cum proposito confitendi , et satisfaciendi . 
Si recordetur , se esse excommunicatum , vel suspensum , aut locum esse interdictum , similiter conteratur cum proposito petendi absolutionem . 
Ante consecrationem autem in supradictis casibus , si non timetur scandalum , debet Missam incoeptam deserere . 
IX - De defectibus Dispositionis Corporis S i quis non est jejunus post mediam noctem , non potest communicare nec celebrare , salvis casibus a jure admissis , juxta Constitutionem Apostolicam ; Christus Dominus ; diei Januarii Si autem ante mediam noctem cibum aut potum sumpserit , etiamsi postmodum non dormierit , nec sit digestus , non peccat : sed ob perturbationem mentis , ex qua devotio tollitur , consulitur aliquando abstinendum . 
Si reliquiae cibi remanentes in ore transglutiantur , non impediunt Communionem , cum non transglutiantur per modum cibi , sed per modum salivae . 
Si plures Missas in una die continuo celebret , in unaquaque Missa abluat digitos in aliquo vase mundo , et in ultima tantum percipiat purificationem . 
Si plures Missas in una die cum intermissione celebret , potest in prioribus Missis duas ablutiones a rubricis praescriptis sumere , sed tantum adhibita aqua . 
Si vero Sacerdos , qui bis vel ter Missam celebrare debet , per inadvertentiam vinum quoque in ablutione sumat , non vetatur quominus secundam et tertiam Missam celebret . 
Si praecesserit pollutio nocturna , quae causata fuerit ex praecedenti cogitatione , quae sit peccatum mortale , vel evenerit propter nimiam crapulam , abstinendum est a Communione et celebratione , nisi aliud Confessario videatur . 
Si dubium est , an in praecedenti cogitatione fuerit peccatum mortale , consulitur abstinendum , extra tamen casus necessitatis . 
Si autem certum est , non fuisse in illa cogitatione peccatum mortale , vel nullam fuisse cogitationem , sed evenisse ex naturali causa aut ex diabolica illusione , potest communicare et celebrare , nisi ex illa corporis commotione tanta evenerit perturbatio mentis , ut abstinendum videatur . 
X - De defectibus in Ministerio ipso occurrentibus P ossunt etiam defectus occurrere in ministerio ipso , si aliquid ex requisitis ad illud desit : ut , si celebretur in loco non sacro , vel non deputato ab Episcopo , vel in Altari non consecrato , vel tribus mappis non cooperto ; si non adsint luminaria cerea ; si non sit tempus debitum celebrandi , quod est ab una hora ante auroram usque ad unam horam post meridiem communiter ; si Celebrans saltem Matutinum cum Laudibus non dixerit ; si omittat aliquid ex vestibus sacerdotalibus ; si vestes sacerdotales et mappae non sint ab Episcopo , vel ab alio hanc habenti potestatem benedictae ; si non adsit Clericus , vel alius deserviens in Missa , vel adsit qui deservire non debet , ut mulier ; si non adsit Calix cum Patena conveniens , cujus cuppa debet esse aurea vel argentea vel stannea , non aerea vel vitrea ; si Corporalia non sint munda , quae debent esse ex lino , nec serico in medio ornata , et ab Episcopo vel ab alio hanc habenti potestatem benedicta , ut etiam superius dictum est ; si celebret capite cooperto sine dispensatione ; si non adsit Missale , licet memoriter sciret Missam , quam intendit dicere . 
Si , Sacerdote celebrante , violetur Ecclesia ante Canonem , dimittatur Missa : si post Canonem , non dimittatur . 
Si timeatur incursus hostium , vel alluvionis , vel ruina loci ubi celebratur , ante consecrationem dimittatur Missa ; post consecrationem vero Sacerdos accelerare poterit sumptionem Sacramenti , omissis omnibus aliis . 
Si Sacerdos ante consecrationem graviter infirmetur , vel in syncopen inciderit aut moriatur , praetermittitur Missa . 
Si post consecrationem Corporis tantum , ante consecrationem Sanguinis , vel utroque consecrato , id accidit , Missa per alium Sacerdotem expleatur ab eo loco ubi ille desiit , et in casu necessitatis etiam per non jejunum . 
Si autem non obierit , sed fuerit infirmus , adeo tamen ut possit communicare , et non adsit alia Hostia consecrata , Sacerdos qui Missam supplet , dividat Hostiam , et unam partem praebeat infirmo , aliam ipse sumat . 
Si autem semiprolata forma Corporis obiit Sacerdos , quia non est facta consecratio , non est necesse ut Missa per alium suppleatur . 
Si vero obierit semiprolata forma Sanguinis , tunc alter prosequatur Missam , et super eundem Calicem repetat integram formam ab eo loco : Simili modo , postquam cenatum est , vel posset super alium Calicem praeparatum integram formam proferre , et Hostiam primi Sacerdotis , et Sanguinem a se consecratum sumere , ac deinde Calicem relictum semiconsecratum . 
Si quis extra hujusmodi casus necessitatis integra Sacramenta non sumpserit , gravissime peccat . 
Si musca , vel aranea , vel aliquid aliud ceciderit in Calicem ante consecrationem , projiciat vinum in locum decentem , et aliud ponat in Calicem , misceat parum aquae , offerat , ut supra , et prosequatur Missam : si post consecrationem ceciderit musca aut aliquid ejusmodi , et fiat nausea Sacerdoti , extrahat eam , et lavet cum vino , finita Missa comburat , et combustio ac lotio hujusmodi in sacrarium projiciatur . 
Si autem non fuerit ei nausea nec ullum periculum timeat , sumat cum Sanguine . 
Si aliquid venenosum ceciderit in Calicem , vel quod provocaret vomitum , vinum consecratum reponendum est in alio Calice , et aliud vinum cum aqua apponendum denuo consecrandum ; et , finita Missa , Sanguis repositus in panno linteo , vel stuppa tamdiu servetur , donec species vini fuerint desiccatae , et tunc stuppa comburatur , et combustio in sacrarium projiciatur . 
Si aliquid venenatum contingerit Hostiam consecratam , tunc alteram consecret , et sumat eo modo quo dictum est , et illa servetur in Tabernaculo , loco separato , donec species corrumpantur , et corruptae deinde mittantur in sacrarium . 
Si sumendo Sanguinem , particula remanserit in Calice , digito ad labium Calicis eum adducat , et sumat ante purificationem , vel infundat vinum , et sumat . 
Si Hostia ante consecrationem inveniatur fracta , nisi populo evidenter appareat , talis Hostia consecretur : si autem scandalum populo esse possit , alia accipiatur et offeratur : quod si illius Hostiae jam erat facta oblatio , eam post ablutionem sumat . 
Quod si ante oblationem Hostia appareat confracta , accipiatur altera integra , si citra scandalum aut longam moram fieri poterit . 
Si propter frigus , vel negligentiam Hostia consecrata dilabatur in Calicem , propterea nihil est reiterandum ; sed Sacerdos Missam prosequatur , faciendo caeremonias et signa consueta cum residua parte Hostiae quae non est madefacta Sanguine , si commode potest . 
Si vero tota fuerit madefacta , non extrahat eam , sed omnia dicat , omittendo signa , et sumat pariter Corpus et Sanguinem , signans se cum Calice , et dicens : Corpus et Sanguis Domini nostri , etc . 
Si in hieme Sanguis congeletur in Calice , involvatur Calix pannis calefactis : si id non proficeret , ponatur in ferventi aqua prope Altare , dummodo in Calicem non intret , donec liquefiat . 
Si per negligentiam aliquid de Sanguine Christi ceciderit , si quidem super terram seu super tabulam , lingua lambatur , et locus ipse radatur quantum satis est , et abrasio comburatur ; cinis vero in sacrarium recondatur . 
Si vero super lapidem Altaris ceciderit , sorbeat Sacerdos stillam , et locus bene abluatur , et ablutio in sacrarium projiciatur . 
Si super linteum Altaris , et ad aliud linteum stilla pervenerit ; si usque ad tertium : linteamina ter abluantur ubi stilla ceciderit , Calice supposito , et aqua ablutionis in sacrarium projiciatur . 
Quod si in ipso solum Corporali , aut si in vestibus ipsis sacerdotalibus ceciderit , debet similiter ablui , et ablutio in sacrarium projici . 
Si in substrato pedibus panno , vel tapeto , bene abluatur , ut supra . 
At si contingat totum Sanguinem post consecrationem effundi , si quidem aliquid vel parum remansit , illud sumatur , et de effuso reliquo Sanguine fiat , ut dictum est . 
Si vero nihil omnino remansit , ponat iterum vinum et aquam , et consecret ab eo loco : Simili modo , postquam cenatum est , etc . 
, facta prius tamen Calicis oblatione , ut supra . 
Si Sacerdos evomat Eucharistiam , si species integrae appareant , reverenter sumantur , nisi nausea fiat : tunc enim species consecratae caute separentur , et in aliquo loco sacro reponantur , donec corrumpantur , et postea in sacrarium projiciantur . 
Quod si species non appareant , comburatur vomitus , et cineres in sacrarium mittantur . 
Si Hostia consecrata , vel aliqua ejus particula dilabatur in terram , reverenter accipiatur , et locus ubi cecidit , mundetur et aliquantulum abradatur , et pulvis seu abrasio hujusmodi in sacrarium immitatur . 
Si ceciderit extra Corporale in mappam , seu alio quovis modo in aliud linteum , mappa vel linteum hujusmodi diligenter lavetur , et lotio ipsa in sacrarium effundatur . 
Possunt etiam defectus in ministerio ipso occurrere , si Sacerdos ignoret ritus et caeremonias ipsas in eo servandas , de quibus omnibus in superioribus Rubricis copiose dictum est . 
